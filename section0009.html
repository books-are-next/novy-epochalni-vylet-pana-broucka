<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Nový epochální výlet pana Broučka tentokrát do 15. století</title>
    <link rel="stylesheet" href="./style/style.min.css" media="screen" integrity="sha256-pEuscjPgvhH0ekmdpkE3UVcIAkWSiOAQAo0vH/3xy5I=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Svatopluk Čech: Nový epochální výlet pana Broučka tentokrát do 15. století">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Nový epochální výlet pana Broučka tentokrát do 15. století">
    <meta property="og:title" content="Nový epochální výlet pana Broučka tentokrát do 15. století">
    <meta property="og:type" content="book">
    <meta property="og:book:author" content="Svatopluk Čech">
    <meta property="twitter:title" content="Svatopluk Čech: Nový epochální výlet pana Broučka tentokrát do 15. století">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./section0008.html">
    <link rel="next" href="./section0010.html">
    <meta name="nb-order" content="10">
    <link rel="self" href="section0009.html">
    <meta name="nb-identifier" content="cech-novy-epochalni-vylet-pana-broucka-tentokrat-do-15-stoleti-bd0347c">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="7518" data-nb-chars="45841">
    <nav role="doc-toc">
      <ul class="plain section"></ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./section0008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <h2 id="vii" class="chunk" data-nb-ref-number="2" data-nb-words="1" data-nb-chars="4"><span class="idea" data-nb-ref-number="1" id="idea1" data-nb-words="1" data-nb-chars="4">VII.</span></h2>
          <p class="chunk" data-nb-ref-number="3" data-nb-words="41" data-nb-chars="237"><span class="idea" data-nb-ref-number="2" id="idea2" data-nb-words="41" data-nb-chars="237">Vstup našeho hrdiny do&nbsp;staročeského salonu nebyl příliš důstojný, zakopl totiž o&nbsp;práh a&nbsp;upadl přes dlouhé špičky svých škorní, při čemž se&nbsp;zároveň zamotal do&nbsp;řasnatého kloku tak, že&nbsp;by&nbsp;se&nbsp;byl bez pomoci Jankovy sotva zase dostal na&nbsp;nohy.</span></p>
          <p class="chunk" data-nb-ref-number="4" data-nb-words="26" data-nb-chars="142"><span class="idea" data-nb-ref-number="3" id="idea3" data-nb-words="26" data-nb-chars="142">Všecek hoře ve&nbsp;tváři, škubal kuklou, která se&nbsp;mu&nbsp;pádem svezla až&nbsp;na&nbsp;ústa, a&nbsp;jen jako v&nbsp;mlhách spatřil před sebou dva příjemné ženské obličeje.</span></p>
          <p class="chunk" data-nb-ref-number="5" data-nb-words="42" data-nb-chars="278"><span class="idea" data-nb-ref-number="4" id="idea4" data-nb-words="42" data-nb-chars="278">Také z&nbsp;jejich středověké úpravy zachytil prozatím toliko neurčitý dojem malebnosti a&nbsp;z&nbsp;libozvučné staročeštiny obou vyrozuměl jediné, že&nbsp;jest ze&nbsp;srdce vítán, načež uznal za&nbsp;svou povinnost, zkusiti se&nbsp;v&nbsp;galantní pokloně a&nbsp;zamumlati: „Ruku líbám, milostpaní!“ a&nbsp;„Má úcta, slečno!“</span></p>
          <p class="chunk" data-nb-ref-number="6" data-nb-words="47" data-nb-chars="270"><span class="idea" data-nb-ref-number="5" id="idea5" data-nb-words="47" data-nb-chars="270">„Co mluvíš o&nbsp;milosti a&nbsp;proč se&nbsp;klaníš, jako bys před kněžnami stál?“ pokáral ho&nbsp;vlídně Janek od&nbsp;Zvonu. „Vždyť tu&nbsp;jen moje žena Mandalena a&nbsp;moje dcera Kunhuta, jíž říkáme krátce Kunka. Stiskni přátelské pravice, které ti&nbsp;podávají, a&nbsp;buď mezi námi jako ve&nbsp;vlastní rodině.“</span></p>
          <p class="chunk" data-nb-ref-number="7" data-nb-words="22" data-nb-chars="138"><span class="idea" data-nb-ref-number="6" id="idea6" data-nb-words="22" data-nb-chars="138">Pan Brouček stiskl rozpačitě ruce staročeských dam a&nbsp;byl rád, když se&nbsp;vzdálily ze&nbsp;světnice, aby vykonaly poslední přípravy k&nbsp;ranému obědu.</span></p>
          <p class="chunk" data-nb-ref-number="8" data-nb-words="195" data-nb-chars="1270"><span class="idea" data-nb-ref-number="7" id="idea7" data-nb-words="195" data-nb-chars="1270">Teprve nyní rozhlédl se&nbsp;volně po&nbsp;světnici a&nbsp;shrnul již po&nbsp;chvilce výsledky svého pozorování v&nbsp;úsudek, že&nbsp;není nemístnou skromností, nazývá-li Domšík svůj parádní pokoj (neboť do&nbsp;takového zajisté uvedl hosta ke&nbsp;stolování) prostě světnicí. Byla sice poněkud prostrannější nežli komořice, ale stejně skoupě osvětlená a&nbsp;rovněž jen cihlami čtyř- a&nbsp;osmihrannými dlážděná; kolkolem podél šedých stěn, tu&nbsp;a&nbsp;tam pestře tkanými látkami obvěšených, táhly se&nbsp;prosté dřevěné lavice, jako nyní jen někde v&nbsp;selských jizbách nebo venkovských hospůdkách; v&nbsp;jednom koutě stál při nich stejně prostý dřevěný stůl bez židlic, v&nbsp;jiném ohromná kachlová kamna podivné podoby; ostatní nábytek skládal se&nbsp;z&nbsp;malovaných truhel a&nbsp;nemotorné almary; na&nbsp;polici leskly se&nbsp;cínové mísy a&nbsp;rozmanité číše; z&nbsp;malé zavírací almárky ve&nbsp;zdi, kteráž byla právě otevřena, vyhledalo několik starožitných knih v&nbsp;tlustých kožených deskách a&nbsp;s&nbsp;kováním. Dodáme-li, že&nbsp;světnice byla nepravidelná, plna koutů a&nbsp;výklenků, že&nbsp;skrovný nábytek v&nbsp;ní&nbsp;byl ledabylo, nesouměrně rozestaven a&nbsp;každý skoro kus jiné, k&nbsp;tomu živé barvy, takže dohromady činily dojem velmi pestrý, – tož zajisté přisvědčí čtenář panu Broučkovi, že&nbsp;salon Janka od&nbsp;Zvonu mnohem spíše se&nbsp;podobal starosvětské selské jizbě než modernímu městskému pokoji.</span></p>
          <p class="chunk" data-nb-ref-number="9" data-nb-words="175" data-nb-chars="1149"><span class="idea" data-nb-ref-number="8" id="idea8" data-nb-words="175" data-nb-chars="1149">Ovšem byly tu&nbsp;i&nbsp;věci, o&nbsp;kterých se&nbsp;ani naší selské světnici nikdy nesnívá: okna, umístěná ve&nbsp;hlubokých, po&nbsp;dvou stranách sedátky opatřených výklencích, nebyla zasklena tabulemi, nýbrž množstvím různobarvých sklených koleček, olovem spojených, jaké nyní vídáme leda v&nbsp;kostelích, a&nbsp;po&nbsp;stěnách byly zase tu&nbsp;a&nbsp;tam rozvěšeny jako ve&nbsp;zbrojnici divné, rozmanité zbraně a&nbsp;kusy brnění, k&nbsp;nimž se&nbsp;družil i&nbsp;veliký malovaný štít, postavený v&nbsp;jednom koutě. Pravda také, že&nbsp;zařízení světnice, ač&nbsp;hostu z&nbsp;devatenáctého století pramálo imponovalo, přece zevrubnější jeho prohlídce všude jevilo snahu po&nbsp;okrase, někde i&nbsp;skvostnosti. Již sama cihlová podlaha byla sem tam posypána čerstvým kvítím, které vydávalo příjemnou vůni; pestrá ozdoba květů a&nbsp;ptáků byla vetkána do&nbsp;koberců na&nbsp;stěnách a&nbsp;namalována na&nbsp;jedné truhle, kdežto ostatní – jedinou jen barvou, ač&nbsp;každá jinou, natřené – měly alespoň pěkně propletené a&nbsp;všelijak okrášlené kování; almara a&nbsp;trnož prostého stolu byly divně, ale pěkně vyřezávané; a&nbsp;mohutná kamna, sice bez glazury, ale rozličnými barevnými hlinkami vypestřená, vypadala skoro jako malý hrad, jsouce na&nbsp;vrcholu korunována ozdobným cimbuřím.</span></p>
          <p class="chunk" data-nb-ref-number="10" data-nb-words="30" data-nb-chars="207"><span class="idea" data-nb-ref-number="9" id="idea9" data-nb-words="30" data-nb-chars="207">Domšík vida pozornost, jakou host výtvoru staročeského hrnčířství věnuje, vysvětlil mu, že&nbsp;dal na&nbsp;místě dřívějšího začazeného krbu za&nbsp;pěkný peníz postaviti tato kamna, která nyní mnoho přicházejí do&nbsp;obyčeje.</span></p>
          <p class="chunk" data-nb-ref-number="11" data-nb-words="14" data-nb-chars="82"><span class="idea" data-nb-ref-number="10" id="idea10" data-nb-words="14" data-nb-chars="82">„I tato skleněná kolečka dal jsem sobě vsaditi do&nbsp;oken,“ dodal s&nbsp;patrnou chloubou.</span></p>
          <p class="chunk" data-nb-ref-number="12" data-nb-words="12" data-nb-chars="80"><span class="idea" data-nb-ref-number="11" id="idea11" data-nb-words="12" data-nb-chars="80">„Hezká jsou,“ pochválil nucené Brouček; „jenže to&nbsp;vypadá trochu jako v&nbsp;kostele.“</span></p>
          <p class="chunk" data-nb-ref-number="13" data-nb-words="28" data-nb-chars="202"><span class="idea" data-nb-ref-number="12" id="idea12" data-nb-words="28" data-nb-chars="202">„Ovšem, bývala dříve skleněná okna toliko v&nbsp;kostelích,“ pravil hostitel; „ale v&nbsp;nynější době někteří bohatší měšťané, nelitujíce velikého nákladu, pořizují sobě tuto drahocennou okrasu i&nbsp;ve&nbsp;světnicích.“</span></p>
          <p class="chunk" data-nb-ref-number="14" data-nb-words="24" data-nb-chars="131"><span class="idea" data-nb-ref-number="13" id="idea13" data-nb-words="24" data-nb-chars="131">„Sklo – sklo že&nbsp;je&nbsp;drahocenné?“ žasl host. „Skleněná okna že&nbsp;si&nbsp;pořizují u&nbsp;vás jen boháči? Můj bože, copak dávají ostatní do&nbsp;oken?“</span></p>
          <p class="chunk" data-nb-ref-number="15" data-nb-words="80" data-nb-chars="477"><span class="idea" data-nb-ref-number="14" id="idea14" data-nb-words="80" data-nb-chars="477">„Soudím podlé tvé řeči, že&nbsp;jsi byl v&nbsp;nějakých dalekých zemích, kde je&nbsp;sklo lacinější a&nbsp;proto skleněná okna v&nbsp;obyčeji; u&nbsp;nás však i&nbsp;v&nbsp;sousedních zemích nespatřil jsi donedávna v&nbsp;oknech domů ničeho kromě blan a&nbsp;mázder, pergamenu, plátna nebo rohoviny a&nbsp;dosud shledáš oken z&nbsp;drahých skelných koleček jen pořídku. Já&nbsp;sice nejsem veliký boháč, ale krásná tato vzácnost zalíbila se&nbsp;mi&nbsp;tou měrou, že&nbsp;jsem nelitoval obětovati pěknou částku svého statečku na&nbsp;skleněná okna ve&nbsp;světnici.“</span></p>
          <p class="chunk" data-nb-ref-number="16" data-nb-words="38" data-nb-chars="221"><span class="idea" data-nb-ref-number="15" id="idea15" data-nb-words="38" data-nb-chars="221">Pan Brouček si&nbsp;umínil, že&nbsp;se&nbsp;nebude již ničemu diviti; proto zavrtěl jen hlavou a&nbsp;prohodil: „Ale copak jsou platný v&nbsp;okně neprůhledné blány a&nbsp;mázdry? Vždyť i&nbsp;těmihle slepenými střípky těžko rozeznáš, co&nbsp;se&nbsp;děje na&nbsp;ulici.“</span></p>
          <p class="chunk" data-nb-ref-number="17" data-nb-words="13" data-nb-chars="89"><span class="idea" data-nb-ref-number="16" id="idea16" data-nb-words="13" data-nb-chars="89">„Chci-li to&nbsp;zevrubně viděti, otevru prostě okno,“ odpověděl Domšík a&nbsp;skutečně tak učinil.</span></p>
          <p class="chunk" data-nb-ref-number="18" data-nb-words="187" data-nb-chars="1200"><span class="idea" data-nb-ref-number="17" id="idea17" data-nb-words="187" data-nb-chars="1200">Host byl nemálo překvapen divadlem, které se&nbsp;mu&nbsp;otevřeným oknem naskytlo. Spatřil pod sebou Staroměstské náměstí s&nbsp;těmi divnými domy, které si&nbsp;prohlížel již za&nbsp;úsvitu; ale nyní bylo širé prostranství mezi těmito domy všecko naplněno hustými zástupy lidu, valnou většinou ozbrojeného, jehož rozmanité oděvy slévaly se&nbsp;v&nbsp;takovou strakatinu živých barev, že&nbsp;z&nbsp;ní&nbsp;až&nbsp;oči přecházely. Ve&nbsp;směsi malebných rouch a&nbsp;různotvárných klobouků i&nbsp;čepic blýskaly se&nbsp;na&nbsp;slunci též okrouhlé přilby, pancíře, drátěné a&nbsp;šupinaté brnění, malované štíty, jakož i&nbsp;nesčíslné zbraně: jilce mečů, sekery, kování samostřílů, hřebíky okovaných cepů, bodliny těžkých palcátů. Nad hlavami pak trčelo do&nbsp;vzduchu množství dlouhých oštěpů a&nbsp;tu&nbsp;a&nbsp;tam vlály korouhve pestré nebo černé s&nbsp;červeným kalichem. Na&nbsp;jednom místě, kde bylo viděti uprostřed zástupu černé řízy a&nbsp;bílé komže kněžské, vznášel se&nbsp;do&nbsp;výše na&nbsp;tenké dlouhé holi zářivý terč, obklopený kolem dokola lesklými paprskovitými cípy, že&nbsp;se&nbsp;podobal obrovské slunečnici. A&nbsp;živé to&nbsp;moře vlnilo se&nbsp;a&nbsp;vířilo, šumělo a&nbsp;hučelo: sterohlasý hovor a&nbsp;křik splýval s&nbsp;řinčením zbraní a&nbsp;hřmotem kroků v&nbsp;temnou vřavu, z&nbsp;níž chvílemi zřetelně vyráželo některé pronikavé nebo hřímavé zvolání.</span></p>
          <p class="chunk" data-nb-ref-number="19" data-nb-words="14" data-nb-chars="68"><span class="idea" data-nb-ref-number="18" id="idea18" data-nb-words="14" data-nb-chars="68">Hostu šla z&nbsp;toho všeho hlava kolem a&nbsp;před očima dělaly se&nbsp;mu&nbsp;mžitky.</span></p>
          <p class="chunk" data-nb-ref-number="20" data-nb-words="80" data-nb-chars="483"><span class="idea" data-nb-ref-number="19" id="idea19" data-nb-words="80" data-nb-chars="483">„Hle, vojsko naše,“ pravil pán domu, ukazuje jaksi pyšně dolů, „ozbrojené měšťanstvo pražské a&nbsp;pomocný venkovský lid. Vpravdě však toliko část našeho vojska; ostatek jest v&nbsp;ulicích, u&nbsp;bran i&nbsp;na&nbsp;zdech městských a&nbsp;Žižka s&nbsp;tábory stojí na&nbsp;hoře Vítkově, aby Zikmund nemohl tam se&nbsp;usaditi a&nbsp;tudy Prahu, vojskem křižáckým a&nbsp;královskými posádkami na&nbsp;hradě pražském i&nbsp;na&nbsp;Vyšehradě se&nbsp;tří stran již sevřenou, cele obklíčiti. Medle rci, hledí-li tento lid, jako by&nbsp;se&nbsp;bál jeho křižáckých rot?“</span></p>
          <p class="chunk" data-nb-ref-number="21" data-nb-words="321" data-nb-chars="1960"><span class="idea" data-nb-ref-number="20" id="idea20" data-nb-words="321" data-nb-chars="1960">Host musel mlčky doznati, že&nbsp;ti&nbsp;lidé dole nevypadají jako bázlivci, ba&nbsp;přiznal se&nbsp;v&nbsp;duchu i&nbsp;sobě, že&nbsp;naopak nahánějí – alespoň jemu – důkladný respekt. Ale pak si&nbsp;v&nbsp;myšlenkách dodal, že&nbsp;arci svým divokým revolucionářským vzezřením a&nbsp;těmi šerednými zbraněmi mohou zastrašiti civilistu, ale nikoli řádné vojsko. Jen počkejme, až&nbsp;se&nbsp;proti nim zablesknou bodáky a&nbsp;zabouchají děla, ďasa pak pořídí s&nbsp;tím starým železným hamparátím, s&nbsp;těmi ponocenskými píkami a&nbsp;selskými cepy. Vždyť vidíš na&nbsp;první pohled, že&nbsp;je&nbsp;to&nbsp;všelijaká sebranka, která nemá snad o&nbsp;disciplině a&nbsp;vojenském držení ani potuchy. Ani tři nestojí tam v&nbsp;řadě, každý klátí rukama, jak mu&nbsp;libo, a&nbsp;vypíná třeba břicho místo prsou. Tamhle má&nbsp;jeden dokonce hrb jako chalupu na&nbsp;zádech a&nbsp;tuhle belhá s&nbsp;píkou šedivý dědek – to&nbsp;snad bude i&nbsp;naše domobrana vypadat onačeji! Vtom napadlo panu Broučkovi, že&nbsp;by&nbsp;mohl vlastně vědět, kterak to&nbsp;povstání proti králi Zikmundovi skončí. Mohl by&nbsp;se&nbsp;toho dočísti v&nbsp;každém českém dějepise. Jenže dějepisu zde nemá a&nbsp;v&nbsp;paměti své nalézá jen velmi povrchní a&nbsp;neurčitá data, z&nbsp;nichž podobá se&nbsp;jistotě jen to&nbsp;jediné, že&nbsp;slepý vůdce táboritů mnohokrát Němcům naklepal a&nbsp;sám nikým nebyl poražen. Ale zároveň mu&nbsp;přišla na&nbsp;mysl historka, kterak prý Žižka jednou, octnuv se&nbsp;v&nbsp;úzkých na&nbsp;nějaké hoře, podkovy koňům obráceně přikovati dal a&nbsp;za&nbsp;tmy unikl nepřátelům, kteří ho&nbsp;pak ani po&nbsp;stopách jeho koňstva stíhati nemohli. Kdož ví, nebylo-li to&nbsp;právě na&nbsp;té&nbsp;Vítkově hoře, neupláchne–li Žižka se&nbsp;svými tábory chytře Zikmundovi a&nbsp;nezůstaví-li Prahu samé sobě, které pak vojsko křižácké hračkou dobude?! Pan Brouček nyní velice žehral, že&nbsp;nedostalo se&nbsp;mu&nbsp;ve&nbsp;škole řádného poučení o&nbsp;domácích dějinách, a&nbsp;přísahal si, vrátí-li se&nbsp;nazpět do&nbsp;devatenáctého století, že&nbsp;popíchne Klapzubu k&nbsp;uveřejnění Zaslána v&nbsp;novinách, jímž vyzve český poslanecký klub, aby vpravil do&nbsp;nového liechtensteinského zákona školského odstavec, že&nbsp;na&nbsp;českých školách má&nbsp;se&nbsp;vyučovati zvlášť důkladně dějinám husitským.</span></p>
          <p class="chunk" data-nb-ref-number="22" data-nb-words="79" data-nb-chars="512"><span class="idea" data-nb-ref-number="21" id="idea21" data-nb-words="79" data-nb-chars="512">Janek od&nbsp;Zvonu ukazoval hostu některé vynikající hejtmany, kněze a&nbsp;jiné osoby v&nbsp;zástupech dole a&nbsp;k&nbsp;jeho dotazu vysvětlil mu, že&nbsp;onen paprskový lesklý kotouč, trčící na&nbsp;žerdi nad hloučkem kněží, jest velebná svátost. Pan Brouček, zavrtěv několikrát hlavou nad husitskou monstrancí, ptal se&nbsp;dále, jaké velení má&nbsp;to&nbsp;povstalecké vojsko, a&nbsp;když Domšík udiveně na&nbsp;něho pohlédl, učinil mu&nbsp;svou otázku srozumitelnější dodatkem, v&nbsp;jaké řeči husitští důstojníci (při tom titulu se&nbsp;pohrdlivě usmál) rozkazují svému mužstvu.</span></p>
          <p class="chunk" data-nb-ref-number="23" data-nb-words="6" data-nb-chars="39"><span class="idea" data-nb-ref-number="22" id="idea22" data-nb-words="6" data-nb-chars="39">Ale tu&nbsp;Staročech teprve všecek ustrnul.</span></p>
          <p class="chunk" data-nb-ref-number="24" data-nb-words="29" data-nb-chars="182"><span class="idea" data-nb-ref-number="23" id="idea23" data-nb-words="29" data-nb-chars="182">„Zda jsi pozbyl rozumu, že&nbsp;se&nbsp;takto tážeš?“ zvolal. „Jakou řečí by&nbsp;nám rozkazovali, ne-li naší? Rci, kde v&nbsp;širém světě hejtmanové vojenští velí jazykem, kterému lid jejich nerozumí?“</span></p>
          <p class="chunk" data-nb-ref-number="25" data-nb-words="19" data-nb-chars="127"><span class="idea" data-nb-ref-number="24" id="idea24" data-nb-words="19" data-nb-chars="127">Pan Brouček si&nbsp;potichu povážlivě hvízdnul, ale poznamenal jen, že&nbsp;boj s&nbsp;řádně komandovaným a&nbsp;vycvičeným vojskem nebude hračkou.</span></p>
          <p class="chunk" data-nb-ref-number="26" data-nb-words="186" data-nb-chars="1137"><span class="idea" data-nb-ref-number="25" id="idea25" data-nb-words="186" data-nb-chars="1137">Domšík přisvědčil, že&nbsp;bude zápasení asi perné pro velikou přesilu nepřátel, ale poučil hosta, že&nbsp;lid pražský není v&nbsp;díle válečném tak necvičený, jak se&nbsp;domnívá. Vždyť tu&nbsp;každý od&nbsp;malička učí se&nbsp;zacházeti se&nbsp;zbraní a&nbsp;měšťanstvo musí nejen hájiti svého města, nýbrž má&nbsp;odedávna i&nbsp;povinnost účastniti se&nbsp;u&nbsp;válečných výpravách zemských, při menších skrze najaté žoldnéře, při důležitějších však osobně. Již v&nbsp;panských bouřích za&nbsp;krále Václava nejednou musilo se&nbsp;chopiti zbraní a&nbsp;od&nbsp;smrti jeho podobá se&nbsp;Praha téměř stále vojenskému ležení; loni i&nbsp;letos dokázali měšťané svou statečnost v&nbsp;bojích s&nbsp;královskými posádkami na&nbsp;hradě pražském i&nbsp;na&nbsp;Vyšehradě a&nbsp;v&nbsp;tomto měsíci téměř co&nbsp;den svádějí vítězné šarvátky s&nbsp;vojskem Prahu obléhajícím. Také lid selský vycvičil se&nbsp;již v&nbsp;boji, a&nbsp;třeba měl jen cepy a&nbsp;sudlice, přece již několikrát se&nbsp;zdarem čelil silnějšímu a&nbsp;lépe ozbrojenému nepříteli. Z&nbsp;vůdců pak zvláště Žižka slavně se&nbsp;osvědčil, poraziv loni s&nbsp;třemi sty svého lidu dva tisíce bojovníků Švamberkových u&nbsp;Nekměře, letos v&nbsp;březnu stejně ohromnou přesilu pyšných železných pánův u&nbsp;Sudoměře a&nbsp;v&nbsp;květnu trojí vojsko královské u&nbsp;Poříčí na&nbsp;Sázavě.</span></p>
          <p class="chunk" data-nb-ref-number="27" data-nb-words="12" data-nb-chars="82"><span class="idea" data-nb-ref-number="26" id="idea26" data-nb-words="12" data-nb-chars="82">Host přeslechl větší část těchto výkladů, anať jeho pozornost byla obrácena jinam.</span></p>
          <p class="chunk" data-nb-ref-number="28" data-nb-words="39" data-nb-chars="239"><span class="idea" data-nb-ref-number="27" id="idea27" data-nb-words="39" data-nb-chars="239">Do&nbsp;světnice vrátila se&nbsp;totiž Kunka, nesouc jídelní nádobí a&nbsp;veliký sněhobílý, na&nbsp;obrubě vyšíváním a&nbsp;třásněmi ozdobený ubrus, i&nbsp;začala prostírati na&nbsp;stůl v&nbsp;rohu. Pan domácí prohlédl si&nbsp;teprve nyní dívku pozorněji a&nbsp;shledal, že&nbsp;je&nbsp;roztomilá.</span></p>
          <p class="chunk" data-nb-ref-number="29" data-nb-words="42" data-nb-chars="271"><span class="idea" data-nb-ref-number="28" id="idea28" data-nb-words="42" data-nb-chars="271">Čtenářky, které snad pana Broučka s&nbsp;nevolí vřadily mezi zarputilé odpůrce dam, činí mu&nbsp;křivdu. Pravda, že&nbsp;si&nbsp;nelibuje v&nbsp;dámské společnosti, ale příčina toho spočívá spíše v&nbsp;jistých ohledech a&nbsp;formalitách, které s&nbsp;takovou společností bývají spojeny, nežli v&nbsp;dámách samých.</span></p>
          <p class="chunk" data-nb-ref-number="30" data-nb-words="82" data-nb-chars="492"><span class="idea" data-nb-ref-number="29" id="idea29" data-nb-words="82" data-nb-chars="492">Tyto o&nbsp;sobě – ovšem, jsou-li krásné! – budívají dosti často, byť jen z&nbsp;odměřené dálky, sympatickou jeho pozornost, a&nbsp;kde nejde o&nbsp;dámy v&nbsp;přísném slova smyslu, kde tudíž dotčených ohledů a&nbsp;formalit není třeba, tu&nbsp;dovede býti nejednou i&nbsp;roztomilým ve&nbsp;styku s&nbsp;ženskými. Přiznalť se&nbsp;tuším již ve&nbsp;svém cestopise na&nbsp;měsíc, že&nbsp;„vyvedl za&nbsp;mladých let leckterou hloupost“ a&nbsp;že&nbsp;dosud, „spatří-li švarnou holčici, leckdy neodolá pokušení vzít ji&nbsp;za&nbsp;kulatou bradičku nebo ji&nbsp;štípnout do&nbsp;červené tvářičky“.</span></p>
          <p class="chunk" data-nb-ref-number="31" data-nb-words="213" data-nb-chars="1408"><span class="idea" data-nb-ref-number="30" id="idea30" data-nb-words="213" data-nb-chars="1408">Proč zůstal přesto panicem až&nbsp;do&nbsp;let velmi usedlých, nechci dopodrobna zkoumati. Najisto mohu tvrditi jen tolik, že&nbsp;ani nepřísahal věčnou věrnost nějaké zemřelé milence, ani nebyl odcizen nejsladším radostem života nevyléčitelným hořem zklamané lásky. Pro takové věci nemá smyslu. Skoro se&nbsp;mi&nbsp;zdá, že&nbsp;vedle představy mučednického křesla v&nbsp;parádním pokoji, před šálkem čaje s&nbsp;piškotem, v&nbsp;kole zábavných starých tet s&nbsp;falešnými kadeřemi a&nbsp;břitkými jazyky, věčného líbání ruky matince a&nbsp;klanění se&nbsp;na&nbsp;všechny strany, ustavičného prošení a&nbsp;děkování s&nbsp;povinným blaženým úsměvem, úslužného nošení všelijakých pokrývek a&nbsp;psíků, nutného rozjaření při nudných společenských hrách a&nbsp;líčeného vytržení při falešné hře na&nbsp;pianě, škrcení se&nbsp;v&nbsp;elegantní černi a&nbsp;nevyspání o&nbsp;plesích, útrat a&nbsp;sterého nepohodlí na&nbsp;krásných, nezapomenutelných výletech – že&nbsp;vedle představy celého toho předpeklí ženitby odstrašila jej od&nbsp;přístavu manželského hlavně obava před blouznivým vlnobitím citů, kterýmž nutno k&nbsp;cíli se&nbsp;proplaviti: tanulyť mu&nbsp;na&nbsp;mysli vzdechy a&nbsp;nyvé pohledy, kytice růží a&nbsp;milostné lístky, šepoty o&nbsp;liliích a&nbsp;hvězdách, klesání na&nbsp;kolena, horoucí přísahy a&nbsp;jiné podobné věci, o&nbsp;nichž se&nbsp;dočetl v&nbsp;románech. Konečně přiměla ho&nbsp;snad k&nbsp;celibátu vyhlídka do&nbsp;rozličných příjemností manželství samého; avšak tato věc je&nbsp;pro mne vůči spanilým čtenářkám příliš choulostivá, a&nbsp;proto nechci do&nbsp;ní, jak řečeno, vniknouti hlouběji.</span></p>
          <p class="chunk" data-nb-ref-number="32" data-nb-words="41" data-nb-chars="255"><span class="idea" data-nb-ref-number="31" id="idea31" data-nb-words="41" data-nb-chars="255">Buď jak buď, kouzlu ženské krásy o&nbsp;sobě není můj hrdina nepřístupen. Ovšem, pro vděky tíhnoucí více méně k&nbsp;éternosti, jejichž nedostižný vrchol poznal na&nbsp;měsíci, neumí se&nbsp;nadchnouti; ale jinak má&nbsp;plné porozumění a&nbsp;uznání pro všeliké druhy ženského půvabu.</span></p>
          <p class="chunk" data-nb-ref-number="33" data-nb-words="172" data-nb-chars="1124"><span class="idea" data-nb-ref-number="32" id="idea32" data-nb-words="172" data-nb-chars="1124">Nyní musil si&nbsp;však doznati, že&nbsp;dosud žádná dívka neučinila naň dojem tak všestranně příznivý, jako dcera Domšíkova. Tělo ani příliš štíhlé, ani nad potřebu boubelaté, než právě nejlepší; obličej mírně plný, lahodného útvaru a&nbsp;čisťoučké pleti; tvářinky líbezně ruměné a&nbsp;čerstvé jako broskev, přímo k&nbsp;nakousnutí; jiskrné hnědé oči; všecko zdravé a&nbsp;mladistvě pružné, – kdož by&nbsp;se&nbsp;tu&nbsp;podivil, že&nbsp;obstála před soudnou stolicí Broučkovou bez výtky jediné. Ba&nbsp;i&nbsp;starožitnou úpravu nejen že&nbsp;jí&nbsp;odpustil, nýbrž shledal naopak, že&nbsp;jí&nbsp;ty&nbsp;růžové šaty, v&nbsp;pěkných záhybech kolem ztepilé postavy splývající, v&nbsp;kyčlích zlatou páskou obemknuté a&nbsp;dole sobolinou lemované, ten řasnatý jasnomodrý pláštík, pod hrdlem stříbrnou sponou sepjatý, i&nbsp;ten věnec z&nbsp;různých třpytných cet a&nbsp;perel kolem hnědých kadeří sluší znamenitě, každým způsobem líp než moderním krasotinkám chumáče vlasů sčesané až&nbsp;do&nbsp;očí a&nbsp;neforemné podkladky šatů vzadu, což, nota bene, není můj, nýbrž páně Broučkův úsudek. Ostatně, kdo by&nbsp;chtěl poznati několik roztomilých ukázek staročeské módy, prohlédni sobě drobnomalby ve&nbsp;Štítného Naučení křesťanském a&nbsp;potom rozhodni sám.</span></p>
          <p class="chunk" data-nb-ref-number="34" data-nb-words="63" data-nb-chars="393"><span class="idea" data-nb-ref-number="33" id="idea33" data-nb-words="63" data-nb-chars="393">Nikdo nebude míti panu Broučkovi za&nbsp;zlé, že&nbsp;přesléchaje výklady Domšíkovy, stále pokukoval stranou po&nbsp;dívce, úpravou stolu zaměstnané, a&nbsp;že&nbsp;sledoval svižné její pohyby s&nbsp;upřímným zalíbením. A&nbsp;když, setkavši se&nbsp;pohledem s&nbsp;jeho upřenými zraky, měkké dlouhé řasy sklopila a&nbsp;ještě živějším nachem v&nbsp;líci zahořela, tu&nbsp;bylo mu, jako by&nbsp;jiskry jejích očí také jeho krev byly zanítily mladickým ohněm.</span>
            &nbsp;</p>
          <p class="chunk" data-nb-ref-number="35" data-nb-words="38" data-nb-chars="229"><span class="idea" data-nb-ref-number="34" id="idea34" data-nb-words="38" data-nb-chars="229">Ještě potom, když světnici opustila, ovládal ho&nbsp;příjemný onen dojem tou měrou, že&nbsp;hostitel jen stěží dovedl obrátiti jeho pozornost na&nbsp;veliký kůl, který trčel na&nbsp;severní straně náměstí a&nbsp;jehož si&nbsp;pan domácí již za&nbsp;úsvitu povšiml.</span></p>
          <p class="chunk" data-nb-ref-number="36" data-nb-words="58" data-nb-chars="382"><span class="idea" data-nb-ref-number="35" id="idea35" data-nb-words="58" data-nb-chars="382">„Vidíš-li tam na&nbsp;pranýři ty&nbsp;vlající cáry?“ mluvil Staročech. „Totě roztržená korouhev Čeňka z&nbsp;Vartenberka, zavěšená tam na&nbsp;potupu věrolomného pána, jenž nedávno ještě hlásiv se&nbsp;k&nbsp;obráncům kalicha nejhorlivějším a&nbsp;k&nbsp;odpůrcům krále Zikmunda nejkrajnějším, ve&nbsp;chvíli rozhodné pro mrzký prospěch své osoby a&nbsp;svého stavu věc naši opustil a&nbsp;v&nbsp;květnu hrad pražský nepřátelům zrádně vydal.“</span></p>
          <p class="chunk" data-nb-ref-number="37" data-nb-words="11" data-nb-chars="86"><span class="idea" data-nb-ref-number="36" id="idea36" data-nb-words="11" data-nb-chars="86">„Vartenberka neznám,“ prohodil pan Brouček. „A což ostatní šlechta? Co&nbsp;Schwarzenberg?“</span></p>
          <p class="chunk" data-nb-ref-number="38" data-nb-words="4" data-nb-chars="30"><span class="idea" data-nb-ref-number="37" id="idea37" data-nb-words="4" data-nb-chars="30">„Švarcenberka neznám zase já.“</span></p>
          <p class="chunk" data-nb-ref-number="39" data-nb-words="10" data-nb-chars="59"><span class="idea" data-nb-ref-number="38" id="idea38" data-nb-words="10" data-nb-chars="59">„No ten, kterému patří Krumlov a&nbsp;Třeboň a&nbsp;bůhvíco všechno.“</span></p>
          <p class="chunk" data-nb-ref-number="40" data-nb-words="171" data-nb-chars="997"><span class="idea" data-nb-ref-number="39" id="idea39" data-nb-words="171" data-nb-chars="997">„Krumlov a&nbsp;Třeboň nepatří Švarcenberkovi, nýbrž Oldřichovi z&nbsp;Rožmberka. I&nbsp;ten je&nbsp;zrádce ošemetný. Z&nbsp;počátku horlil také pro kalich, ale nyní stal se&nbsp;úhlavním jeho nepřítelem. Věz, nevěřím v&nbsp;upřímnost našich pánův. Mnozí přijali sice kalich, ale to&nbsp;většině jich nebrání, aby se&nbsp;nechýlili ve&nbsp;jho krále Zikmunda, téhož, který nejen se&nbsp;zapřísáhl vyhladiti učení Husovo, ale i&nbsp;prohlašuje, že&nbsp;zkrotí odpor náš, byť proto celou zemi zhubiti a&nbsp;české kraje jiným národem osaditi měl! A&nbsp;již opravdu svolal do&nbsp;zbraně proti nám celý svět. Jižť neběží pouze o&nbsp;víru, než o&nbsp;národ sám. A&nbsp;co&nbsp;činí v&nbsp;tu&nbsp;chvíli rozhodnou naše panstvo? Ty, kteří dnes jdou s&nbsp;námi, na&nbsp;prstech spočítáš. Ostatní hledí nečinně na&nbsp;boj náš nerovný aneb stojí před Prahou po&nbsp;boku Zikmundově, v&nbsp;ležení našich vrahů. Zdali takto jednati mohou Čechové praví a&nbsp;upřímní? Ó&nbsp;věř, našim pánům není nade vše čest a&nbsp;dobro národa, ale vlastní zisk, a&nbsp;kde uvidí prospěch svého stavu, tam hotovi budou i&nbsp;s&nbsp;cizím nepřítelem spolčiti se&nbsp;proti lidu svému.“</span></p>
          <p class="chunk" data-nb-ref-number="41" data-nb-words="17" data-nb-chars="108"><span class="idea" data-nb-ref-number="40" id="idea40" data-nb-words="17" data-nb-chars="108">Pana domácího nudila již ta&nbsp;staročeská politika, a&nbsp;proto raději odstoupil od&nbsp;okna, které Domšík poté zavřel.</span></p>
          <p class="chunk" data-nb-ref-number="42" data-nb-words="20" data-nb-chars="119"><span class="idea" data-nb-ref-number="41" id="idea41" data-nb-words="20" data-nb-chars="119">„Máš zajisté již hlad?“ pravil k&nbsp;hostu. „Nevím, jak ti&nbsp;budou chutnat po&nbsp;cizozemských naše krmě české. Rád-li jíš kuru?“</span></p>
          <p class="chunk" data-nb-ref-number="43" data-nb-words="5" data-nb-chars="31"><span class="idea" data-nb-ref-number="42" id="idea42" data-nb-words="5" data-nb-chars="31">„Kůru!“ zvolal v&nbsp;ustrnutí host.</span></p>
          <p class="chunk" data-nb-ref-number="44" data-nb-words="22" data-nb-chars="125"><span class="idea" data-nb-ref-number="43" id="idea43" data-nb-words="22" data-nb-chars="125">„Proč se&nbsp;divíš? Zdalis také zapomněl, jak se&nbsp;jmenuje drůbež, která sedá na&nbsp;hřadách a&nbsp;s&nbsp;kokotem neboli kohútem běhá po&nbsp;dvoře?“</span></p>
          <p class="chunk" data-nb-ref-number="45" data-nb-words="34" data-nb-chars="213"><span class="idea" data-nb-ref-number="44" id="idea44" data-nb-words="34" data-nb-chars="213">„Á – slepice?“ pravil pan Brouček, jehož obličej se&nbsp;rázem rozjasnil. „Už jsem se&nbsp;skoro domníval, že&nbsp;snad žvýkáte –“ Nechtěl ani v&nbsp;myšlenkách šerednou představu doplniti; vždyť byla skoro horší než kuchyně měsíční.</span></p>
          <p class="chunk" data-nb-ref-number="46" data-nb-words="24" data-nb-chars="170"><span class="idea" data-nb-ref-number="45" id="idea45" data-nb-words="24" data-nb-chars="170">„Slepice neboli kura,“ potvrdil Domšík. „Ale neboj se&nbsp;staré, houževnaté slepice; budeš míti kuře. Ačkoliv odraný žák ve&nbsp;starém kratochvilném skládání podkonímu se&nbsp;chlubí:</span></p>
        </section>
        <section>
          <p class="chunk" data-nb-ref-number="47" data-nb-words="5" data-nb-chars="25"><span class="idea" data-nb-ref-number="46" id="idea46" data-nb-words="5" data-nb-chars="25">od&nbsp;stravyť sě&nbsp;mámy pyšně,</span>
            &nbsp;</p>
          <p class="chunk" data-nb-ref-number="48" data-nb-words="5" data-nb-chars="27"><span class="idea" data-nb-ref-number="47" id="idea47" data-nb-words="5" data-nb-chars="27">masa, kur dosti přielišně –</span></p>
        </section>
        <section>
          <p class="chunk" data-nb-ref-number="49" data-nb-words="9" data-nb-chars="56"><span class="idea" data-nb-ref-number="48" id="idea48" data-nb-words="9" data-nb-chars="56">vím, že&nbsp;se&nbsp;nemohu před hostem pyšniti sprostým kuřetem.“</span></p>
          <p class="chunk" data-nb-ref-number="50" data-nb-words="14" data-nb-chars="81"><span class="idea" data-nb-ref-number="49" id="idea49" data-nb-words="14" data-nb-chars="81">„Kuře že&nbsp;je&nbsp;sprosté jídlo? To&nbsp;slyším ponejprv. Pro mne je&nbsp;kuřátko znamenitá věc!“</span></p>
          <p class="chunk" data-nb-ref-number="51" data-nb-words="21" data-nb-chars="123"><span class="idea" data-nb-ref-number="50" id="idea50" data-nb-words="21" data-nb-chars="123">„Za nynějších bouřlivých dob a&nbsp;v&nbsp;tom obležení nemůžeme si&nbsp;vybírati. Drahota jest náramná. Dříve bývalo kuře za&nbsp;půl groše –“</span></p>
          <p class="chunk" data-nb-ref-number="52" data-nb-words="10" data-nb-chars="65"><span class="idea" data-nb-ref-number="51" id="idea51" data-nb-words="10" data-nb-chars="65">„Za půl groše!“ žasl pan Brouček. „Příteli, nech špatných vtipů!“</span></p>
          <p class="chunk" data-nb-ref-number="53" data-nb-words="63" data-nb-chars="354"><span class="idea" data-nb-ref-number="52" id="idea52" data-nb-words="63" data-nb-chars="354">„Tobě i&nbsp;půl groše jest mnoho, pravda-li? V&nbsp;cizích zemích jsou asi kuřenci ještě lacinější. U&nbsp;nás nyní stojí na&nbsp;trhu celý groš!! Já&nbsp;chovám arciť kury na&nbsp;dvoře. Však lepších věcí mnohdy ani na&nbsp;trhu nedostaneš. Neplatit‘ u&nbsp;nás v&nbsp;těchto dnech staré přísloví: ‚Pán peníz všady jest.‘ Dobře, že&nbsp;kuřata rád jídáš. Hanbím se&nbsp;ti&nbsp;říci, že&nbsp;máme druhou krmí lososa.“</span></p>
          <p class="chunk" data-nb-ref-number="54" data-nb-words="9" data-nb-chars="70"><span class="idea" data-nb-ref-number="53" id="idea53" data-nb-words="9" data-nb-chars="70">„Lososa!“ vzkřikl rozradovaný host. „Lososa! Toť bude knížecí tabule!“</span></p>
          <p class="chunk" data-nb-ref-number="55" data-nb-words="6" data-nb-chars="41"><span class="idea" data-nb-ref-number="54" id="idea54" data-nb-words="6" data-nb-chars="41">„Ještě se&nbsp;mi&nbsp;posmíváš!“ vyčítal hostitel.</span></p>
          <p class="chunk" data-nb-ref-number="56" data-nb-words="41" data-nb-chars="229"><span class="idea" data-nb-ref-number="55" id="idea55" data-nb-words="41" data-nb-chars="229">„Já že&nbsp;se&nbsp;ti&nbsp;posmívám? Snad ke&nbsp;všemu neřekneš, že&nbsp;je&nbsp;také losos sprosté jídlo? Já&nbsp;sám jedl lososa jedinkrát ve&nbsp;svém životě, a&nbsp;to&nbsp;ještě při takovém hloupém banketu, kde se&nbsp;člověk pro samé oslavování ani k&nbsp;pořádné porci nedostane.“</span></p>
          <p class="chunk" data-nb-ref-number="57" data-nb-words="31" data-nb-chars="174"><span class="idea" data-nb-ref-number="56" id="idea56" data-nb-words="31" data-nb-chars="174">„Toť nepodobno k&nbsp;víře!“ zvolal hostitel v&nbsp;úžasu. „U nás jest lososů tak hojně, že&nbsp;sobě i&nbsp;čeleď vymiňuje, aby jí&nbsp;lososina nebyla dávána k&nbsp;obědu častěji než dvakráte za&nbsp;týden.“</span></p>
          <p class="chunk" data-nb-ref-number="58" data-nb-words="30" data-nb-chars="170"><span class="idea" data-nb-ref-number="57" id="idea57" data-nb-words="30" data-nb-chars="170">„Můj bože, toť žijete bezpochyby jako v&nbsp;té&nbsp;báječné zemi, kde pečení holubi lítají do&nbsp;úst a&nbsp;víno teče řekami,“ podivoval se&nbsp;radostně host, jemuž sliny sbíhaly se&nbsp;v&nbsp;ústech.</span></p>
          <p class="chunk" data-nb-ref-number="59" data-nb-words="10" data-nb-chars="56"><span class="idea" data-nb-ref-number="58" id="idea58" data-nb-words="10" data-nb-chars="56">„Vhod jsi mne upamatoval. Co&nbsp;chceš píti? Mám dobrý med.“</span></p>
          <p class="chunk" data-nb-ref-number="60" data-nb-words="12" data-nb-chars="76"><span class="idea" data-nb-ref-number="59" id="idea59" data-nb-words="12" data-nb-chars="76">„Med!“ vyrazil ze&nbsp;sebe pan Brouček, jehož obličej se&nbsp;mžikem opět zaškaredil.</span></p>
          <p class="chunk" data-nb-ref-number="61" data-nb-words="6" data-nb-chars="43"><span class="idea" data-nb-ref-number="60" id="idea60" data-nb-words="6" data-nb-chars="43">„Domácí medovinu. Doufám, že&nbsp;ji&nbsp;pochválíš.“</span></p>
          <p class="chunk" data-nb-ref-number="62" data-nb-words="52" data-nb-chars="273"><span class="idea" data-nb-ref-number="61" id="idea61" data-nb-words="52" data-nb-chars="273">Host zatřepal odmítavě rukama a&nbsp;pak je&nbsp;sepjal k&nbsp;dojemné prosbě: „Proboha tě&nbsp;prosím, příteli, už&nbsp;nikdy přede mnou ani to&nbsp;slovo nevyslov! Čítal jsem o&nbsp;té&nbsp;vaší – je&nbsp;mi&nbsp;špatně už&nbsp;při pouhém jménu. Důkladně jsi mi&nbsp;toho lososa zkazil. Věř mi: spíše bych se&nbsp;napil třeba i&nbsp;– vody!“</span></p>
          <p class="chunk" data-nb-ref-number="63" data-nb-words="22" data-nb-chars="121"><span class="idea" data-nb-ref-number="62" id="idea62" data-nb-words="22" data-nb-chars="121">„Nepiješ-li rád med, pošlu ti&nbsp;pro jiný nápoj. Ráno jsi pravil, že&nbsp;jest ti&nbsp;chmelovina milejší vína; pošlu tedy pro pivo –“</span></p>
          <p class="chunk" data-nb-ref-number="64" data-nb-words="21" data-nb-chars="121"><span class="idea" data-nb-ref-number="63" id="idea63" data-nb-words="21" data-nb-chars="121">Pan Brouček sebou prudce trhnul, oči se&nbsp;mu&nbsp;zajiskřily, ruce chopily se&nbsp;rukou Domšíkových a&nbsp;z&nbsp;úst vyhrklo: „Tedy ho&nbsp;máte?“</span></p>
          <p class="chunk" data-nb-ref-number="65" data-nb-words="9" data-nb-chars="56"><span class="idea" data-nb-ref-number="64" id="idea64" data-nb-words="9" data-nb-chars="56">„Pivo? Ovšemže máme, pražské i&nbsp;svídnické, bílé, staré –“</span></p>
          <p class="chunk" data-nb-ref-number="66" data-nb-words="21" data-nb-chars="110"><span class="idea" data-nb-ref-number="65" id="idea65" data-nb-words="21" data-nb-chars="110">„I ať&nbsp;jakékoli, jen když ho&nbsp;máte! Teď je&nbsp;vyhráno, příteli! Vždyť jsem už&nbsp;myslil, že&nbsp;se&nbsp;tady k&nbsp;němu nedostanu.“</span></p>
          <p class="chunk" data-nb-ref-number="67" data-nb-words="4" data-nb-chars="25"><span class="idea" data-nb-ref-number="66" id="idea66" data-nb-words="4" data-nb-chars="25">„Pošlu Kedrutu do&nbsp;Pekla.“</span></p>
          <p class="chunk" data-nb-ref-number="68" data-nb-words="17" data-nb-chars="110"><span class="idea" data-nb-ref-number="67" id="idea67" data-nb-words="17" data-nb-chars="110">„Do pekla?“ otázal se&nbsp;udiven host, ačkoliv mu&nbsp;zároveň hlavou kmitla myšlenka, že&nbsp;tam jmenovaná skutečně patří.</span></p>
          <p class="chunk" data-nb-ref-number="69" data-nb-words="32" data-nb-chars="182"><span class="idea" data-nb-ref-number="68" id="idea68" data-nb-words="32" data-nb-chars="182">„‚V pekle‘ nazývá se&nbsp;pivovar v&nbsp;příční uličce za&nbsp;mým domem,“ vysvětlil Domšík. „Je v&nbsp;té&nbsp;uzoučké, věčně tmavé uličce vpravdě jako do&nbsp;podsvětí zapadlý, ale vaří v&nbsp;něm dobré staré pivo.“</span></p>
          <p class="chunk" data-nb-ref-number="70" data-nb-words="16" data-nb-chars="91"><span class="idea" data-nb-ref-number="69" id="idea69" data-nb-words="16" data-nb-chars="91">Pán domu vyšel, aby poslal pro nápoj, a&nbsp;Brouček, mna si&nbsp;ruce, opakoval radostně: „Mají ho!“</span></p>
          <p class="chunk" data-nb-ref-number="71" data-nb-words="34" data-nb-chars="231"><span class="idea" data-nb-ref-number="70" id="idea70" data-nb-words="34" data-nb-chars="231">V&nbsp;tu&nbsp;chvíli zapomněl na&nbsp;husity, na&nbsp;Zikmunda, na&nbsp;obležení, na&nbsp;všeliká strádání a&nbsp;nebezpečenství, která mu&nbsp;hrozila v&nbsp;patnáctém století, a&nbsp;proměnlivý jeho rozmar, již zjevem staročeské krasavice napravený, nabyl opět jasnějších barev.</span></p>
          <p class="chunk" data-nb-ref-number="72" data-nb-words="58" data-nb-chars="333"><span class="idea" data-nb-ref-number="71" id="idea71" data-nb-words="58" data-nb-chars="333">Po&nbsp;chvilce vrátil se&nbsp;Domšík do&nbsp;světnice s&nbsp;manželkou a&nbsp;dcerou, kteréž přinášely pokrmy na&nbsp;stůl. Pan Brouček všiml se&nbsp;teď i&nbsp;Mandaleny a&nbsp;shledal, že&nbsp;je&nbsp;to&nbsp;statná paní pěkné dosud tváře, jíž slušel právě tak jako dceři starožitný oděv a&nbsp;zvláště veliký bílý závoj, v&nbsp;malebných záhybech kolem hlavy upravený a&nbsp;bílou páskou k&nbsp;čelu připjatý.</span></p>
          <p class="chunk" data-nb-ref-number="73" data-nb-words="32" data-nb-chars="175"><span class="idea" data-nb-ref-number="72" id="idea72" data-nb-words="32" data-nb-chars="175">Kunka přinesla ještě vodu v&nbsp;medenici s&nbsp;ručníkem a&nbsp;mlčky držela obé před hostem, který chvilku v&nbsp;rozpacích na&nbsp;to&nbsp;pohlížel a&nbsp;pak pravil: „Ó děkuju, umyl jsem se&nbsp;již v&nbsp;komořici.“</span></p>
          <p class="chunk" data-nb-ref-number="74" data-nb-words="37" data-nb-chars="214"><span class="idea" data-nb-ref-number="73" id="idea73" data-nb-words="37" data-nb-chars="214">„Divný způsob, mýt se&nbsp;v&nbsp;jídelně!“ řekl si&nbsp;v&nbsp;duchu, ale vida, že&nbsp;ostatní jen ruce si&nbsp;opláchli, změnil svůj úsudek: „Podívejme se! Oplachujou si&nbsp;ruce u&nbsp;tabule jako vrchnost; jenže to&nbsp;vrchnosti tuším dělají po&nbsp;jídle.“</span></p>
          <p class="chunk" data-nb-ref-number="75" data-nb-words="171" data-nb-chars="1091"><span class="idea" data-nb-ref-number="74" id="idea74" data-nb-words="171" data-nb-chars="1091">Hostitelé pobídli hosta ke&nbsp;stolu a&nbsp;postáli chvilku v&nbsp;tiché modlitbě. Pan Brouček uznal sice za&nbsp;slušné následovat jejich příkladu, ale modlil se&nbsp;jen rukama, prohlížeje si&nbsp;zvědavě ustrojení staročeské tabule. Jeden ubrus pokrýval vrch stolu, druhý ovázán či&nbsp;snad lépe obvěšen byl kolem dokola, splývaje v&nbsp;bohatých záhybech od&nbsp;okraje stolního téměř až&nbsp;k&nbsp;podlaze. Na&nbsp;stole stály čtyři cínové talíře a&nbsp;několik podivných nádob větších i&nbsp;menších, jedna s&nbsp;polévkou, jiná se&nbsp;solí, jiné s&nbsp;rozličným pečivem. Kromě toho ležely na&nbsp;stole čtyři lžíce, podobné spíše hlubokým lopatkám, a&nbsp;dva nemotorné nože. Konečně všiml si&nbsp;host ještě malovaného tatrmánka, který, na&nbsp;stropě tenounkým drátkem zavěšen, vznášel se&nbsp;nad prostředkem stolu jako nyní někde na&nbsp;venkově holubičky z&nbsp;pouchu a&nbsp;pestrých cetek nad kamny. „Trochu jako za&nbsp;stará o&nbsp;selském posvícení!“ shrnul host v&nbsp;duchu výsledky svého pozorování, zakončuje křížem líčenou modlitbu. „Stůl v&nbsp;koutě u&nbsp;stěny, lavice, takové sprosté talíře! A&nbsp;Kunka byla notně roztržitá: místo dvou ubrusů měla raději položiti ubrousky na&nbsp;stůl, a&nbsp;na&nbsp;vidličky také zapomněla!“</span></p>
          <p class="chunk" data-nb-ref-number="76" data-nb-words="5" data-nb-chars="39"><span class="idea" data-nb-ref-number="75" id="idea75" data-nb-words="5" data-nb-chars="39">„Dobré chutnání přeju,“ pronesl sedaje.</span></p>
          <p class="chunk" data-nb-ref-number="77" data-nb-words="21" data-nb-chars="130"><span class="idea" data-nb-ref-number="76" id="idea76" data-nb-words="21" data-nb-chars="130">Ostatní pohlédli naň, jako by&nbsp;dobře nerozuměli, a&nbsp;Domšík pravil s&nbsp;úsměvem: „O naši chuť neměj starostí; jen bude-li tobě chutnat.“</span></p>
          <p class="chunk" data-nb-ref-number="78" data-nb-words="13" data-nb-chars="82"><span class="idea" data-nb-ref-number="77" id="idea77" data-nb-words="13" data-nb-chars="82">„Tuto jest okřín s&nbsp;polévkou,“ ukazovala domácí paní. „Však naliju ti&nbsp;raději sama.“</span></p>
          <p class="chunk" data-nb-ref-number="79" data-nb-words="19" data-nb-chars="126"><span class="idea" data-nb-ref-number="78" id="idea78" data-nb-words="19" data-nb-chars="126">„Ó děkuju,“ šeptal pan Brouček, ochotně dopouštěje, aby mu&nbsp;nalila vrchovatý talíř polévky, jejíž vůně se&nbsp;mu&nbsp;slibně zamlouvala.</span></p>
          <p class="chunk" data-nb-ref-number="80" data-nb-words="29" data-nb-chars="164"><span class="idea" data-nb-ref-number="79" id="idea79" data-nb-words="29" data-nb-chars="164">„V cizině jsi zajisté uvykl jídati z&nbsp;taléře,“ soudil Domšík. „U nás dosud mnozí jídají z&nbsp;okřínů a&nbsp;za&nbsp;dřívějších dob masité pokrmy kladli prostě i&nbsp;na&nbsp;pečené placky.“</span></p>
          <p class="chunk" data-nb-ref-number="81" data-nb-words="26" data-nb-chars="164"><span class="idea" data-nb-ref-number="80" id="idea80" data-nb-words="26" data-nb-chars="164">Host pustil se&nbsp;do&nbsp;silné polévky a&nbsp;shledal, že&nbsp;má&nbsp;chuť sice trochu nezvyklou, ale výbornou. Litoval jenom nepraktického tvaru lžíce, který mu&nbsp;jedení nemálo ztěžoval.</span></p>
          <p class="chunk" data-nb-ref-number="82" data-nb-words="15" data-nb-chars="102"><span class="idea" data-nb-ref-number="81" id="idea81" data-nb-words="15" data-nb-chars="102">„Nuže, chutnala ti, milý hosti?“ tázala se&nbsp;Mandalena, když dojedl. „Chceš-li, naliju ti&nbsp;ještě jednou.“</span></p>
          <p class="chunk" data-nb-ref-number="83" data-nb-words="4" data-nb-chars="25"><span class="idea" data-nb-ref-number="82" id="idea82" data-nb-words="4" data-nb-chars="25">„Ó děkuju. Je&nbsp;znamenitá!“</span></p>
          <p class="chunk" data-nb-ref-number="84" data-nb-words="20" data-nb-chars="126"><span class="idea" data-nb-ref-number="83" id="idea83" data-nb-words="20" data-nb-chars="126">Pan Brouček vyprázdnil i&nbsp;druhý vrchovatý talíř s&nbsp;plnou chutí. Rozehřáté tváře leskly se&nbsp;mu&nbsp;krůpějemi potu a&nbsp;libým uspokojením.</span></p>
        </section>
        <section>
          <p class="chunk" data-nb-ref-number="85" data-nb-words="64" data-nb-chars="393"><span class="idea" data-nb-ref-number="84" id="idea84" data-nb-words="64" data-nb-chars="393">Postrádal nyní jedině ubrousku. Byl z&nbsp;devatenáctého století zvyklý uvázat si&nbsp;po&nbsp;každé před jídlem pečlivě kolem krku čistý ubrousek s&nbsp;cípy trčícími vzadu v&nbsp;podobě velikých bílých uší a&nbsp;tato stolní toaleta bývala nejmilejším jeho výkonem. Zde však neměl ani, čím si&nbsp;otříti ústa. Tu&nbsp;zahlédl, kterak hostitel k&nbsp;dolejšímu, kolem stolu obvěšenému ubrusu se&nbsp;nahnul a&nbsp;v&nbsp;jeho záhybech rty sobě osušil.</span></p>
          <p class="chunk" data-nb-ref-number="86" data-nb-words="18" data-nb-chars="104"><span class="idea" data-nb-ref-number="85" id="idea85" data-nb-words="18" data-nb-chars="104">„Ah, takové to&nbsp;je!“ řekl si&nbsp;host s&nbsp;úsměvem. „Nedělají tu&nbsp;velkých okolků. Nuže, nebudu se&nbsp;také ostýchat.“</span></p>
          <p class="chunk" data-nb-ref-number="87" data-nb-words="5" data-nb-chars="29"><span class="idea" data-nb-ref-number="86" id="idea86" data-nb-words="5" data-nb-chars="29">A&nbsp;pomohl si&nbsp;stejným způsobem.</span></p>
          <p class="chunk" data-nb-ref-number="88" data-nb-words="60" data-nb-chars="367"><span class="idea" data-nb-ref-number="87" id="idea87" data-nb-words="60" data-nb-chars="367">Hůře bylo s&nbsp;pečenými a&nbsp;již rozkrájenými kuřaty, která následovala. Domšík pobídl hosta, aby si&nbsp;bral. Ten přitáhl lehce k&nbsp;svému talíři jeden z&nbsp;obou nožů na&nbsp;ubruse ležících a&nbsp;dával pohledem, pátravě po&nbsp;stole těkajícím, na&nbsp;srozuměnou, že&nbsp;přece nemůže hrábnouti do&nbsp;mísy rukou. Ale hostitelé se&nbsp;nedovtipovali. Nezbylo mu&nbsp;tedy než přímo požádati: „Prosil bych o&nbsp;vidličku –“</span></p>
          <p class="chunk" data-nb-ref-number="89" data-nb-words="19" data-nb-chars="120"><span class="idea" data-nb-ref-number="88" id="idea88" data-nb-words="19" data-nb-chars="120">„Vidličku?“ opáčil Domšík s&nbsp;podivením. „Kunko, přines hostu z&nbsp;kuchyně vidlici! Proč váháš? Přines ji, an&nbsp;si&nbsp;toho přeje.“</span></p>
          <p class="chunk" data-nb-ref-number="90" data-nb-words="9" data-nb-chars="56"><span class="idea" data-nb-ref-number="89" id="idea89" data-nb-words="9" data-nb-chars="56">Dívka přinesla něco, co&nbsp;se&nbsp;mohlo spíše nazývati vidlemi.</span></p>
          <p class="chunk" data-nb-ref-number="91" data-nb-words="23" data-nb-chars="146"><span class="idea" data-nb-ref-number="90" id="idea90" data-nb-words="23" data-nb-chars="146">„Děkuju,“ pronesl ze&nbsp;zdvořilého zvyku host, ale s&nbsp;úžasem bral do&nbsp;ruky mohutné, těžké držadlo, z&nbsp;něhož vybíhaly dvě dlouhé, silné, železné vidlice.</span></p>
          <p class="chunk" data-nb-ref-number="92" data-nb-words="33" data-nb-chars="197"><span class="idea" data-nb-ref-number="91" id="idea91" data-nb-words="33" data-nb-chars="197">„Tyť ustavičně prosíš a&nbsp;děkuješ jako žebrák,“ pokáral ho&nbsp;vlídně Janek od&nbsp;Zvonu. „Jsi naším hostem a&nbsp;vším, čeho si&nbsp;přeješ, posloužíme ti&nbsp;ze&nbsp;srdce rádi. Nepros tedy a&nbsp;neděkuj za&nbsp;každou malichernost.“</span></p>
          <p class="chunk" data-nb-ref-number="93" data-nb-words="9" data-nb-chars="78"><span class="idea" data-nb-ref-number="92" id="idea92" data-nb-words="9" data-nb-chars="78">„Prosím,“ zašeptal nenapravitelný host, v&nbsp;rozpacích otáčeje nestvůrný nástroj.</span></p>
          <p class="chunk" data-nb-ref-number="94" data-nb-words="36" data-nb-chars="223"><span class="idea" data-nb-ref-number="93" id="idea93" data-nb-words="36" data-nb-chars="223">Ohromná vidlička rozkračovala se&nbsp;nad mísou jako Kolos rhodský a&nbsp;chvíli trvalo, než zachytila jednou nohou nemotorně křídlo kuřátka. A&nbsp;pak zase křepčila na&nbsp;talíři tak nejapné, že&nbsp;byla obava, aby si&nbsp;pan Brouček nevypíchl oči.</span></p>
          <p class="chunk" data-nb-ref-number="95" data-nb-words="35" data-nb-chars="207"><span class="idea" data-nb-ref-number="94" id="idea94" data-nb-words="35" data-nb-chars="207">Cítil, že&nbsp;zraky ostatních s&nbsp;podivením na&nbsp;něm spočívají, a&nbsp;stával se&nbsp;tím nemotornějším, když tu&nbsp;zpozoroval, kterak Domšík druhé křídlo prostě rukou z&nbsp;mísy vylovil a&nbsp;také jen pomocí rukou a&nbsp;zubů obírati počal.</span></p>
          <p class="chunk" data-nb-ref-number="96" data-nb-words="80" data-nb-chars="461"><span class="idea" data-nb-ref-number="95" id="idea95" data-nb-words="80" data-nb-chars="461">„A pro pána krále!“ – rozbřesklo se&nbsp;mu&nbsp;v&nbsp;hlavě – „jedí holýma rukama jako divoši! Tohle je&nbsp;patrně jen veliká kuchyňská vidlička pro napichování a&nbsp;rozkrajování celé pečeně. – U&nbsp;stolu slouží jim místo vidliček prsty! – To&nbsp;je&nbsp;přece trochu mnoho. Ačkoliv – jinak – alespoň při kuřeti – je&nbsp;to&nbsp;skorem praktičtější než se&nbsp;párat s&nbsp;vidličkou a&nbsp;nožem, které beztoho člověk, je-li pozván do&nbsp;nějaké škrobené společnosti, při nynější převrácené módě neví, jak vzít do&nbsp;ruky.“</span></p>
          <p class="chunk" data-nb-ref-number="97" data-nb-words="25" data-nb-chars="167"><span class="idea" data-nb-ref-number="96" id="idea96" data-nb-words="25" data-nb-chars="167">Odloživ nemotornou vidlici, činil jako hostitel a&nbsp;shledal, že&nbsp;výtečně pečené kuře husitských dob chutná právě tak dobře jako moderní, třebaže bylo jedeno bez vidličky.</span></p>
          <p class="chunk" data-nb-ref-number="98" data-nb-words="26" data-nb-chars="155"><span class="idea" data-nb-ref-number="97" id="idea97" data-nb-words="26" data-nb-chars="155">Vtom pootevřely se&nbsp;s&nbsp;vrzotem dveře a&nbsp;jimi vztáhly se&nbsp;do&nbsp;světnice dvě vyzáblé, žluté ruce s&nbsp;velikým džbánem. Postavivše jej na&nbsp;podlahu, rychle opět zmizely.</span></p>
          <p class="chunk" data-nb-ref-number="99" data-nb-words="20" data-nb-chars="111"><span class="idea" data-nb-ref-number="98" id="idea98" data-nb-words="20" data-nb-chars="111">„Viz, jaký strach má&nbsp;z&nbsp;tebe naše Kedruta!“ zvolal Domšík a&nbsp;ostatní smáli se&nbsp;s&nbsp;ním. „Musíme si&nbsp;posluhovat sami.“</span></p>
          <p class="chunk" data-nb-ref-number="100" data-nb-words="7" data-nb-chars="45"><span class="idea" data-nb-ref-number="99" id="idea99" data-nb-words="7" data-nb-chars="45">„Hloupá baba!“ poctil ji&nbsp;potichu pan Brouček.</span></p>
          <p class="chunk" data-nb-ref-number="101" data-nb-words="18" data-nb-chars="98"><span class="idea" data-nb-ref-number="100" id="idea100" data-nb-words="18" data-nb-chars="98">Pán domu nalil do&nbsp;dvou pohárů a&nbsp;vybídl hosta: „Ve jméno boží, připijme si&nbsp;na&nbsp;zdraví, milý Matěji!“</span></p>
          <p class="chunk" data-nb-ref-number="102" data-nb-words="242" data-nb-chars="1463"><span class="idea" data-nb-ref-number="101" id="idea101" data-nb-words="242" data-nb-chars="1463">Pan Brouček přiťukl si, ale nenapil se&nbsp;jen tak ledabylo. Vždyť byl to&nbsp;okamžik předůležitý. S&nbsp;radostí přijal zvěst dříve, že&nbsp;mají středověcí Čechové také pivo, ale zbyla ještě závažná otázka, jaké. Nejsou-li to&nbsp;nějaké starodávné kalné patoky. Pil tedy s&nbsp;pozorností a&nbsp;rozvážností, příslušící tomu důležitému okamžiku. Ze&nbsp;zvyku otřel nejprve okraj poháru, pohladil nádobu a&nbsp;vznesl ji&nbsp;proti světlu; ale poněvadž byl pohár neprůhledný, postavil jej zase, učinil dnem jeho po&nbsp;stole kruhovitý pohyb a&nbsp;zdvihl jej teprve k&nbsp;pití; pil s&nbsp;okem přimhouřeným, zvolna, maje v&nbsp;obličeji výraz vážné soustředěnosti a&nbsp;napjaté zkoumavosti; po&nbsp;prvním doušku učinil malou přestávku, v&nbsp;níž držel pohár trochu od&nbsp;úst, a&nbsp;zavřev oči docela, okazoval v&nbsp;nepohnuté tváři tajemnou hloubavost sfingy; tak setrval několik okamžiků a&nbsp;pak napil se&nbsp;po&nbsp;druhé, po&nbsp;čemž pootevřely se&nbsp;již oči a&nbsp;na&nbsp;líci zjevil se&nbsp;mnohoslibný zásvit; hned nato přisadil pohár do&nbsp;třetice k&nbsp;ústům a&nbsp;pil, pil nyní bez přetržení, zdvíhaje nádobu i&nbsp;hlavu výše a&nbsp;výše, až&nbsp;obrátil se&nbsp;pohár dnem vzhůru a&nbsp;hlava co&nbsp;nejdále nazad, oči pak jako ve&nbsp;zbožném vytržení k&nbsp;nebesům, že&nbsp;bylo viděti skoro jen bělmo jejich. Konečně postavil prázdnou číši rázně na&nbsp;stůl, přejel si&nbsp;rukou žaludek, chvilku obracel jazyk v&nbsp;ústech, zamlaskal rty, a&nbsp;upíraje na&nbsp;Janka od&nbsp;Zvonu nadšený pohled, ulevil si&nbsp;táhlým: „Ááááá! To&nbsp;je&nbsp;pivko! Všechna čest a&nbsp;sláva! Ten váš pekelný sládek vaří opravdu čertovsky řízný nápoj.“ A&nbsp;znovu pomlaskával jazykem a&nbsp;rty.</span></p>
          <p class="chunk" data-nb-ref-number="103" data-nb-words="27" data-nb-chars="157"><span class="idea" data-nb-ref-number="102" id="idea102" data-nb-words="27" data-nb-chars="157">Ostatní stopovali jeho složitý pijácký výkon s&nbsp;úsměvem a&nbsp;Janek prohodil nyní žertovně: „Těší mne, že&nbsp;ti&nbsp;chutná. Ale slyš, tyť bys dobře se&nbsp;hodil za&nbsp;koštéře.“</span></p>
          <p class="chunk" data-nb-ref-number="104" data-nb-words="8" data-nb-chars="43"><span class="idea" data-nb-ref-number="103" id="idea103" data-nb-words="8" data-nb-chars="43">„Za koštéře? Copak je&nbsp;to?“ ptal se&nbsp;Brouček.</span></p>
          <p class="chunk" data-nb-ref-number="105" data-nb-words="8" data-nb-chars="45"><span class="idea" data-nb-ref-number="104" id="idea104" data-nb-words="8" data-nb-chars="45">„Kdo se&nbsp;živí tím, že&nbsp;vinárníkům vína okouší.“</span></p>
          <p class="chunk" data-nb-ref-number="106" data-nb-words="9" data-nb-chars="57"><span class="idea" data-nb-ref-number="105" id="idea105" data-nb-words="9" data-nb-chars="57">„A to&nbsp;je&nbsp;znamenitá živnost! Ale bezpochyby jen žertuješ?“</span></p>
          <p class="chunk" data-nb-ref-number="107" data-nb-words="44" data-nb-chars="263"><span class="idea" data-nb-ref-number="106" id="idea106" data-nb-words="44" data-nb-chars="263">„Nežertuji. Vždyť jeden můj strýc jest koštéřem vín a&nbsp;živí se&nbsp;tím velmi dobře. Žertem říkáme, že&nbsp;nosí štít svého řemesla na&nbsp;obličeji, čemuž bys porozuměl, spatře barvu jeho tváří a&nbsp;nosu. Avšak jest k&nbsp;umění tomu potřebí velmi citlivého jazyka a&nbsp;nemalé zkušenosti.“</span></p>
          <p class="chunk" data-nb-ref-number="108" data-nb-words="5" data-nb-chars="26"><span class="idea" data-nb-ref-number="107" id="idea107" data-nb-words="5" data-nb-chars="26">„A jsou také koštéři piv?“</span></p>
          <p class="chunk" data-nb-ref-number="109" data-nb-words="12" data-nb-chars="74"><span class="idea" data-nb-ref-number="108" id="idea108" data-nb-words="12" data-nb-chars="74">„Nejsou. Piva nejsou tak vzácná ni&nbsp;rozmanitá a&nbsp;dovede je&nbsp;rozeznati každý.“</span></p>
          <p class="chunk" data-nb-ref-number="110" data-nb-words="223" data-nb-chars="1170"><span class="idea" data-nb-ref-number="109" id="idea109" data-nb-words="223" data-nb-chars="1170">Pan Brouček neřekl nic, ale pomyslil si, že&nbsp;se&nbsp;Janek náramně mýlí. Byl nyní v&nbsp;náladě skoro výtečné. V&nbsp;uchu zvonil mu&nbsp;stále refrén „Kde se&nbsp;pivo vaří, tam se&nbsp;dobře daří“ a&nbsp;v&nbsp;myšlenkách si&nbsp;pravil, že&nbsp;by&nbsp;si&nbsp;již ani nezoufal, kdyby mu&nbsp;třeba bylo souzeno, aby v&nbsp;tom patnáctém století nadobro uvízl. Arci, musel by&nbsp;si&nbsp;zvykat na&nbsp;mnohé nepohodlí a&nbsp;zvláště to&nbsp;povstání proti Zikmundovi je&nbsp;prožluklá věc; ale každá vojna má&nbsp;svůj konec a&nbsp;v&nbsp;pokoji by&nbsp;se&nbsp;tu&nbsp;snad přece nežilo špatně. Pivo znamenité, kuchyň dobrá, kuře za&nbsp;půl groše – toť by&nbsp;se&nbsp;mohl míti jako prelát. Zejména kdyby mu&nbsp;neušel poklad krále Václava! Ale i&nbsp;bez toho by&nbsp;se&nbsp;nějak uživil, zvláště při té&nbsp;báječné láci. Mohl by&nbsp;si&nbsp;třeba zaříditi koštéřství piv – však by&nbsp;starým Čechům ukázal, jaký rozdíl je&nbsp;také mezi pivem a&nbsp;pivem a&nbsp;k&nbsp;jaké citlivosti může i&nbsp;v&nbsp;tom směru jazyk cvičený vyspěti. A&nbsp;v&nbsp;nejhorším případu dá&nbsp;se&nbsp;třeba i&nbsp;na&nbsp;koštéřství vín. Ve&nbsp;vínech se&nbsp;sice příliš nezná a&nbsp;je&nbsp;trochu stár; ale snad není přece zmeškáno a&nbsp;při pilném cviku mohl by&nbsp;za&nbsp;půl roku dostati za&nbsp;vyučenou. Provozoval by&nbsp;to&nbsp;řemeslo opravdu s&nbsp;chutí a&nbsp;možná, že&nbsp;by&nbsp;si&nbsp;za&nbsp;několik let vydělal na&nbsp;nějaký domek nebo by&nbsp;se&nbsp;mohl také do&nbsp;některého přiže ––</span></p>
          <p class="chunk" data-nb-ref-number="111" data-nb-words="37" data-nb-chars="235"><span class="idea" data-nb-ref-number="110" id="idea110" data-nb-words="37" data-nb-chars="235">Tu&nbsp;se&nbsp;pan Brouček přece zarazil. Bylať neobyčejná věc, že&nbsp;třeba jen myšlenkou zavadil o&nbsp;ženitbu. Zažehnal sice satanáše, ale zraky jeho hledaly opět Domšíkovu dceru, na&nbsp;kterou byl pro vážné záležitosti svého žaludku a&nbsp;hrdla pozapomněl.</span></p>
          <p class="chunk" data-nb-ref-number="112" data-nb-words="24" data-nb-chars="148"><span class="idea" data-nb-ref-number="111" id="idea111" data-nb-words="24" data-nb-chars="148">Přinášela právě velikou nádobu s&nbsp;lososinou, a&nbsp;stavíc ji&nbsp;na&nbsp;stůl, přívětivě ho&nbsp;pobídla: „Beř sobě, milý hosti, a&nbsp;chceš-li šalše, tuto miska šalešná.“</span></p>
          <p class="chunk" data-nb-ref-number="113" data-nb-words="8" data-nb-chars="43"><span class="idea" data-nb-ref-number="112" id="idea112" data-nb-words="8" data-nb-chars="43">„Šalše? Copak je&nbsp;to&nbsp;dobrého?“ ptal se&nbsp;host.</span>
            &nbsp;</p>
          <p class="chunk" data-nb-ref-number="114" data-nb-words="3" data-nb-chars="21"><span class="idea" data-nb-ref-number="113" id="idea113" data-nb-words="3" data-nb-chars="21">„Říkáme také omáčka.“</span></p>
          <p class="chunk" data-nb-ref-number="115" data-nb-words="10" data-nb-chars="59"><span class="idea" data-nb-ref-number="114" id="idea114" data-nb-words="10" data-nb-chars="59">„Ach tak! Tedy šalše. To&nbsp;si&nbsp;musím pamatovat. Jsem omáčkář.“</span></p>
          <p class="chunk" data-nb-ref-number="116" data-nb-words="9" data-nb-chars="57"><span class="idea" data-nb-ref-number="115" id="idea115" data-nb-words="9" data-nb-chars="57">„Naučil jsi se&nbsp;zajisté ve&nbsp;světě rozličným cizím jazykům?“</span></p>
          <p class="chunk" data-nb-ref-number="117" data-nb-words="17" data-nb-chars="103"><span class="idea" data-nb-ref-number="116" id="idea116" data-nb-words="17" data-nb-chars="103">„Abych se&nbsp;přiznal, příliš mnoho jich neumím. Nemám hlavu na&nbsp;řeči. Ale německy umím bohudíky jakž takž.“</span></p>
          <p class="chunk" data-nb-ref-number="118" data-nb-words="3" data-nb-chars="23"><span class="idea" data-nb-ref-number="117" id="idea117" data-nb-words="3" data-nb-chars="23">„Proč pravíš bohudíky?“</span></p>
          <p class="chunk" data-nb-ref-number="119" data-nb-words="20" data-nb-chars="118"><span class="idea" data-nb-ref-number="118" id="idea118" data-nb-words="20" data-nb-chars="118">„Člověk má&nbsp;přece bohu děkovat za&nbsp;každou řeč, kterou umí. A&nbsp;zvláště za&nbsp;němčinu. Neboť té&nbsp;potřebujeme při každém kroku.“</span></p>
          <p class="chunk" data-nb-ref-number="120" data-nb-words="61" data-nb-chars="343"><span class="idea" data-nb-ref-number="119" id="idea119" data-nb-words="61" data-nb-chars="343">„Co zase pravíš?“ vpadl do&nbsp;rozmluvy Domšík. „Německé řeči že&nbsp;potřebujeme při každém kroku? Kdo jí&nbsp;potřebuje? Nemá jí&nbsp;potřebí ani sedlák a&nbsp;robotěz v&nbsp;českém kraji, ani zeman ve&nbsp;své tvrzi a&nbsp;pán na&nbsp;svém hradě mezi lidem českým, ani český měšťan, ať&nbsp;řemeslník nebo kupec, leda by&nbsp;mu&nbsp;bylo vyjížděti za&nbsp;svým obchodem do&nbsp;Německa, a&nbsp;kolik je&nbsp;takových?“</span></p>
          <p class="chunk" data-nb-ref-number="121" data-nb-words="38" data-nb-chars="219"><span class="idea" data-nb-ref-number="120" id="idea120" data-nb-words="38" data-nb-chars="219">„Zase přichází se&nbsp;svou politikou!“ – zlobil se&nbsp;v&nbsp;duchu Brouček, jenž se&nbsp;oddal právě s&nbsp;pietou vzácnému požitku výborného lososa. – „Jako by&nbsp;nemohl mluviti o&nbsp;povětrnosti, o&nbsp;jídle a&nbsp;pití, o&nbsp;bytě a&nbsp;jiných rozumných věcech!“</span></p>
          <p class="chunk" data-nb-ref-number="122" data-nb-words="29" data-nb-chars="172"><span class="idea" data-nb-ref-number="121" id="idea121" data-nb-words="29" data-nb-chars="172">„Proč tedy pravíš, že&nbsp;potřebuješ německého jazyka?“ hartusil Janek od&nbsp;Zvonu dále. „Snad v&nbsp;Míšni nebo v&nbsp;Rakousích nebo kde jinde jsi přebýval mezi Němci, ale nikoliv u&nbsp;nás!“</span></p>
          <p class="chunk" data-nb-ref-number="123" data-nb-words="144" data-nb-chars="860"><span class="idea" data-nb-ref-number="122" id="idea122" data-nb-words="144" data-nb-chars="860">Pan Brouček rozmrzel se&nbsp;již na&nbsp;rušitele lososích požitků tou měrou, že&nbsp;zapomenuv docela na&nbsp;století, v&nbsp;němž se&nbsp;nalézal, ostře si&nbsp;vyjel: „Prosím tě, komupak to&nbsp;povídáš? Myslíš snad, že&nbsp;neznám Prahu? Jen se&nbsp;projdi po&nbsp;Příkopech, nebo si&nbsp;sedni do&nbsp;tramvaje, nebo zajdi do&nbsp;Městského parku, do&nbsp;Stromovky, kamkoli na&nbsp;živější místa, a&nbsp;všude uslyšíš němčiny, až&nbsp;tě&nbsp;budou uši brnět. Paničky a&nbsp;slečinky na&nbsp;ulicích skoro ani jinak nemluví než německy. Vždyť každá chce ukázat své vyšší vzdělání a&nbsp;každý moudrý český otec posílá své dcery do&nbsp;německých škol, ústavů, klášterů, ne-li doma, alespoň za&nbsp;hranice. Pravda, že&nbsp;němčina po&nbsp;nějaký čas ustupovala, ale nyní němčí se&nbsp;zase o&nbsp;překot nejen v&nbsp;Praze, nýbrž i&nbsp;na&nbsp;venkově. Znám to&nbsp;z&nbsp;vlastní zkušenosti i&nbsp;z&nbsp;vypravování jiných. Alespoň v&nbsp;honoračním kumbálku za&nbsp;šenkovnou potěšíš se&nbsp;i&nbsp;v&nbsp;nejbídnější vesnici druhým zemským jazykem.“</span></p>
          <p class="chunk" data-nb-ref-number="124" data-nb-words="288" data-nb-chars="1732"><span class="idea" data-nb-ref-number="123" id="idea123" data-nb-words="288" data-nb-chars="1732">Mohl volně domluviti, neboť posluchačstvo bylo úžasem všecko ztrnulé. Teprv po&nbsp;chvíli zvolal Staročech: „Ej, hlava mi&nbsp;se&nbsp;mate tvými nemoudrými slovy. Řeč pleteš jako rohoži. Jak můžeš hovořiti o&nbsp;Čechách, proživ celý věk v&nbsp;cizině?! Snad ti&nbsp;někdo vypravoval, jak u&nbsp;nás dříve bývalo, a&nbsp;tu&nbsp;ještě pravdu se&nbsp;lží smíchal. Pravda jest, že&nbsp;u&nbsp;královského dvora jazyk německý záhy byl oblíben; pravda, že&nbsp;i&nbsp;panstvo v&nbsp;cizině sobě libovalo, dávajíc hradům svým i&nbsp;sobě jména německá a&nbsp;po&nbsp;cizích obyčejích dychtivě se&nbsp;opičíc; pravda, že&nbsp;zaslepení králové naši cizozemce valem do&nbsp;země uváděli a&nbsp;hýčkali, až&nbsp;města větší všecka v&nbsp;područí Němců se&nbsp;dostala a&nbsp;sama část měšťanů českých k&nbsp;hovoru a&nbsp;mravu cizímu chýliti se&nbsp;začala, kterýmiž příčinami již již se&nbsp;podobalo, že&nbsp;jazyk slovanský i&nbsp;v&nbsp;zemi této bude vyhuben jako v&nbsp;krajinách severních. Ale věci obrátily se&nbsp;jinak. Lidu selského cizota se&nbsp;nedotkla a&nbsp;pravda není, že&nbsp;by&nbsp;kdy v&nbsp;českých vesnicích německý hovor byl se&nbsp;ozýval; také zemané a&nbsp;rytíři, lepší v&nbsp;tom panstva vyššího, zůstávali vždy Čechy věrnými a&nbsp;někteří, jako šlechetný rytíř Štítný, i&nbsp;knihy jazykem českým skládali, lásku k&nbsp;němu budíce a&nbsp;proti cizotě hlasů svých pozdvihujíce; i&nbsp;v&nbsp;městech vzmáhali se&nbsp;Čechové víc a&nbsp;více proti cizozemcům, kteří počtem vždy slabší, toliko svým bohatstvím, svými výsadami, zpupným násilím a&nbsp;přízní královskou svoji moc nepřirozenou zachovati sobě na&nbsp;čas dovedli, ale posléze všude pravým dítkám té&nbsp;země musili ustoupiti. Toho již od&nbsp;let nebylo, aby kdo, jako starý kronikář při korunování krále Jana před sto lety, říci mohl, že&nbsp;v&nbsp;ulicích pražských více německého nežli českého mluvení bylo slyšeti, a&nbsp;holá nepravda jest, co&nbsp;jsi pravil, že&nbsp;by&nbsp;čeští Pražané své dcery do&nbsp;německých škol a&nbsp;klášterů posílali –“</span></p>
          <p class="chunk" data-nb-ref-number="125" data-nb-words="11" data-nb-chars="79"><span class="idea" data-nb-ref-number="124" id="idea124" data-nb-words="11" data-nb-chars="79">„Nikdy bych se&nbsp;neučila jazyku našich úhlavních nepřátel!“ zvolala Kunka ohnivě.</span></p>
          <p class="chunk" data-nb-ref-number="126" data-nb-words="163" data-nb-chars="980"><span class="idea" data-nb-ref-number="125" id="idea125" data-nb-words="163" data-nb-chars="980">„Kdyby potřebí bylo, aby prostá dcerka měšťanská cizí řeč uměla,“ pokračoval její otec, „dal bych ji&nbsp;učiti latině nebo kterékoli jiné řeči, ale nikdy jazyku, který všude pohrdavě nad náš se&nbsp;vypíná a&nbsp;jej zahubiti usiluje. Což by&nbsp;zaplesali naši nepřátelé, kdybychom sami jejich řeč dítkám svým vnucovali, kterouž oni násilím a&nbsp;lstí v&nbsp;Čechách panující učiniti marně se&nbsp;snažili. Tuť bychom sami zhoubcům svým proti sobě pomáhali; neboť kdyby zase moci nad námi dosáhli, mnohem snáze by&nbsp;lidi nestatečné a&nbsp;pošetilé mezi námi, německy již umějící, cele k&nbsp;sobě přichýlili a&nbsp;v&nbsp;bídné odřezance převrátili. A&nbsp;vždy, šíří-li se&nbsp;valně v&nbsp;lidu známost jazyka cizího, kazí se&nbsp;tím a&nbsp;hyne jazyk domácí, jakož jsme i&nbsp;v&nbsp;Čechách poznali. Protož Hus velice horlil proti dvojení řeči a&nbsp;napsal: ‚Věrně, jako Neemiáš slyšav, ano dítky židovské mluví odpolu azotsky a&nbsp;neumějí židovsky, proto je&nbsp;mrskal a&nbsp;bil: též nyní hodni by&nbsp;byli mrskání Pražané i&nbsp;jiní Čechové, jenž mluví odpolu česky a&nbsp;odpolu německy.‘“</span></p>
          <p class="chunk" data-nb-ref-number="127" data-nb-words="54" data-nb-chars="364"><span class="idea" data-nb-ref-number="126" id="idea126" data-nb-words="54" data-nb-chars="364">„Můžeme se&nbsp;chlubiti, že&nbsp;panny a&nbsp;ženy české vroucně lnuly a&nbsp;lnou k&nbsp;jazyku mateřskému, pilně čítajíce v&nbsp;naučeních Štítného a&nbsp;jiných knihách českých a&nbsp;dychtivě přijímajíce učení kazatelů českých, zvláště mistra Husi, který jim svoji Dcerku sepsal a&nbsp;ještě ze&nbsp;žaláře kostnického před smrtí srdečná pozdravení vzkazoval,“ mluvila dívka, všecka uzardělá horlivým zápalem.</span></p>
          <p class="chunk" data-nb-ref-number="128" data-nb-words="20" data-nb-chars="114"><span class="idea" data-nb-ref-number="127" id="idea127" data-nb-words="20" data-nb-chars="114">„To je&nbsp;všechno hezké,“ ozval se&nbsp;znovu host. „Ale němčina je&nbsp;přece druhý zemský jazyk a&nbsp;pak tu&nbsp;máme rovnoprávnost.“</span></p>
          <p class="chunk" data-nb-ref-number="129" data-nb-words="211" data-nb-chars="1320"><span class="idea" data-nb-ref-number="128" id="idea128" data-nb-words="211" data-nb-chars="1320">„Jazykem České země jest drahý náš jazyk svatováclavský,“ důrazně odvětil pán domu. „Skrovní počtem Němci jsou tu&nbsp;pozdní přistěhovalci a&nbsp;na&nbsp;nich bylo naučiti se&nbsp;řeči národa, který je&nbsp;pohostinně přijal. Leč oni myslí naopak. Však my&nbsp;je&nbsp;proto vyhladiti nechceme. I&nbsp;nyní za&nbsp;obležení dopouštíme Němcům, k&nbsp;učení Husovu se&nbsp;hlásícím, aby bez nátisků v&nbsp;Praze přebývali a&nbsp;služby boží jazykem svým konali. Však těch je&nbsp;hrstka nepatrná. Ostatní nechtí se&nbsp;spokojiti rovným právem s&nbsp;námi, ale chtějí námi vládnouti. Věř, že&nbsp;mezi nimi a&nbsp;námi není žádného srovnání v&nbsp;míru, poněvadž oni nikdy neustanou po&nbsp;panství nad námi bažiti a&nbsp;nás k&nbsp;obraně nutiti. Viz jen, kterak si&nbsp;vedli v&nbsp;Praze! Nové Město a&nbsp;Hradčany byly od&nbsp;svého založení české; i&nbsp;Menší Město, do&nbsp;něhož král Otakar místo Čechů násilím vypuzených Němce uvedl, přirozeným během věcí v&nbsp;moc Čechů se&nbsp;vrátilo; avšak na&nbsp;Starém Městě bohatí přistěhovalci němečtí do&nbsp;nedávna houževnatě se&nbsp;drželi panství neprávem nabytého, zpupně a&nbsp;krutě utiskujíce četnější obyvatelstvo domácí. O&nbsp;všecky úřady a&nbsp;konšelství se&nbsp;dělili, pravého Čecha mezi sebe nepouštějíce; knihy městské jen německy vydávali; německými žoldnéři lid český strašili; Čech cizím jazykem souzen býval na&nbsp;radnici, odkud vyhostili každé slovo české. Co&nbsp;krušného úsilí stálo, než tu&nbsp;Čechové domohli se&nbsp;svých práv přirozených!</span></p>
          <p class="chunk" data-nb-ref-number="130" data-nb-words="138" data-nb-chars="896"><span class="idea" data-nb-ref-number="129" id="idea129" data-nb-words="138" data-nb-chars="896">Darmo nařídil spravedlivý císař Karel, že&nbsp;na&nbsp;soudech městských má&nbsp;se&nbsp;jednati česky a&nbsp;že&nbsp;pouzí Němci příště konšely býti nesmějí; Němci dovedli zmařiti toto nařízení, ani do&nbsp;knih svých městských jeho nezapsavše. Ještě před osmi lety byli konšelé téměř samí Němci a&nbsp;měli smělosti dostatek protiviti se&nbsp;pomocí najatých oděnců německých náboženským snahám českého obyvatelstva, avšak již marně. Dali sice v&nbsp;bouři pro odpustky stíti tři české jinochy, ale rozhořčení lidu odstrašilo je&nbsp;od&nbsp;jiných činů násilných a&nbsp;také útok jejich na&nbsp;Husa i&nbsp;na&nbsp;Betlem zůstal planým náběhem. Důrazné pak stížnosti obyvatelstva českého pohnuly krále Václava, že&nbsp;rozkázal, aby příště polovice konšelů byli Čechové, polovice Němci. Ale tu&nbsp;ještě podrželi němečtí konšelové tolik moci, že&nbsp;mohli jedva dvě neděle potom zchladiti své záští na&nbsp;dvou nejhorlivějších vůdcích českého měšťanstva, vydavše katu mého otce nebožce a&nbsp;–“</span></p>
          <p class="chunk" data-nb-ref-number="131" data-nb-words="13" data-nb-chars="90"><span class="idea" data-nb-ref-number="130" id="idea130" data-nb-words="13" data-nb-chars="90">Nedokončil, poněvadž pan Brouček leknutím upustil lžíci s&nbsp;chutnou lososí šalší na&nbsp;podlahu.</span></p>
          <p class="chunk" data-nb-ref-number="132" data-nb-words="10" data-nb-chars="55"><span class="idea" data-nb-ref-number="131" id="idea131" data-nb-words="10" data-nb-chars="55">„Jakže? Tvůj otec byl – byl odpraven?“ vyrazil ze&nbsp;sebe.</span></p>
          <p class="chunk" data-nb-ref-number="133" data-nb-words="12" data-nb-chars="68"><span class="idea" data-nb-ref-number="132" id="idea132" data-nb-words="12" data-nb-chars="68">„Byl z&nbsp;rozkazu konšelů před sedmi lety sťat spolu s&nbsp;Čeňkem kraječem.</span></p>
          <p class="chunk" data-nb-ref-number="134" data-nb-words="38" data-nb-chars="202"><span class="idea" data-nb-ref-number="133" id="idea133" data-nb-words="38" data-nb-chars="202">„A to&nbsp;jsem se&nbsp;dostal do&nbsp;pěkné rodiny!“ trnul host a&nbsp;hned mu&nbsp;napadlo, že&nbsp;snad má&nbsp;na&nbsp;těle šaty popraveného. Otřásl se&nbsp;ošklivostí i&nbsp;hrůzou a&nbsp;zdálo se&nbsp;mu, že&nbsp;na&nbsp;svém starožitném oděvu pozoruje krvavé stopy.</span></p>
          <p class="chunk" data-nb-ref-number="135" data-nb-words="33" data-nb-chars="213"><span class="idea" data-nb-ref-number="134" id="idea134" data-nb-words="33" data-nb-chars="213">Ale Domšík pokračoval: „Zemřel jako mučedník pro svou příchylnost k&nbsp;učení Husovu a&nbsp;jazyku českému.*) Chovám věrně jako svatou památku šat zkropený drahou krví, který jsme svlékli s&nbsp;mrtvoly ku&nbsp;pohřbení nám vydané.“</span></p>
          <hr>
          <p class="chunk" data-nb-ref-number="136" data-nb-words="75" data-nb-chars="466"><span class="idea" data-nb-ref-number="135" id="idea135" data-nb-words="75" data-nb-chars="466">*) Tato slova potvrzují domnění Tomkovo, že&nbsp;Jan Ortlův od&nbsp;Bílého zvonu, jinak Domšík řečený, a&nbsp;Čeněk kráječ suken sťati jsou „neznámo pro jaké viny, právem neb neprávem přičítané, ano zdá se, že&nbsp;dílem z&nbsp;podnětů stranických, třeba poněkud i&nbsp;z&nbsp;národního záští Němců proti Čechům. Dle jmen soudíc byli sťati oba Čechové“. Čtenář, který zajisté věří Jankovi od&nbsp;Zvonu, odstraní sobě i&nbsp;výhrady „zdá se“, „dílem“, „třeba poněkud i“ opatrného historika. (poznámka pod čarou)</span></p>
          <hr>
          <p class="chunk" data-nb-ref-number="137" data-nb-words="25" data-nb-chars="141"><span class="idea" data-nb-ref-number="136" id="idea136" data-nb-words="25" data-nb-chars="141">„Tyhle šaty nejsou tedy po&nbsp;něm?“ oddechl si&nbsp;pan Brouček, zarývaje dosud ruce do&nbsp;kloku, jako by&nbsp;jej chtěl strhnouti a&nbsp;odhoditi daleko od&nbsp;sebe.</span></p>
          <p class="chunk" data-nb-ref-number="138" data-nb-words="21" data-nb-chars="115"><span class="idea" data-nb-ref-number="137" id="idea137" data-nb-words="21" data-nb-chars="115">„Nikoli; ty&nbsp;jsou po&nbsp;mém dědu. Roucho mého otce nebožtíčka ani by&nbsp;se&nbsp;nehodilo na&nbsp;tebe, poněvadž byl vysoký jako já.“</span></p>
          <p class="chunk" data-nb-ref-number="139" data-nb-words="149" data-nb-chars="905"><span class="idea" data-nb-ref-number="138" id="idea138" data-nb-words="149" data-nb-chars="905">Po&nbsp;chvilce hovořil Janek od&nbsp;Zvonu dále: „Onen skutek ohavný byl koncem německého panství v&nbsp;Praze. Král Václav ssadil všecky tehdejší konšely a&nbsp;od&nbsp;té&nbsp;doby nabyli Čechové rozhodné převahy i&nbsp;na&nbsp;radnici staroměstské. Když pak lid český po&nbsp;upálení mistra Jana svatým hněvem vzplanul proti jeho odpůrcům a&nbsp;po&nbsp;smrti krále Václava zbraně se&nbsp;chápal proti Zikmundovi, tu&nbsp;Němci pražští houfně prchali z&nbsp;Prahy k&nbsp;němu, doufajíce, že&nbsp;s&nbsp;vítězným vojskem královským v&nbsp;město dobyté se&nbsp;vrátí a&nbsp;znovu krutým jařmem spoutají národ povalený; však i&nbsp;pozůstalé, kromě hrstky těch, kteří přijali učení Husovo, musili jsme sami vypovědíti z&nbsp;města, abychom neměli ve&nbsp;vlastním středu tajné i&nbsp;zjevné spojence nepřátel. Nyní čekají tam venku v&nbsp;ležení králově jako vlci hltaví, aby se&nbsp;v&nbsp;patách křižáků vrhli mezi rozvaliny a&nbsp;mrtvoly udolané Prahy, – ale věřím pevně, že&nbsp;Bůh spravedlivý ochrání nás a&nbsp;v&nbsp;dým obrátí všecky naděje jejich!“</span></p>
          <p class="chunk" data-nb-ref-number="140" data-nb-words="51" data-nb-chars="316"><span class="idea" data-nb-ref-number="139" id="idea139" data-nb-words="51" data-nb-chars="316">Vyprázdněný talíř zbavil pana Broučka nudné a&nbsp;nechutné rozprávky. Mandalena opět pobízela hosta, chutná-li mu; on&nbsp;pak chválil vřele a&nbsp;na&nbsp;očitý důkaz nakládal sobě, pokud talíř stačil. V&nbsp;duchu však si&nbsp;stěžoval: „Ten potrhlý výstředník mi&nbsp;skoro pokazil celou chuť. Musí se&nbsp;vytasit zrovna při jídle s&nbsp;katem a&nbsp;stínáním!“</span></p>
          <p class="chunk" data-nb-ref-number="141" data-nb-words="18" data-nb-chars="99"><span class="idea" data-nb-ref-number="140" id="idea140" data-nb-words="18" data-nb-chars="99">Leč vpravdě byla chuť jeho dosud dobrá a&nbsp;výbornost pokrmu a&nbsp;nápoje brzy mu&nbsp;vrátila i&nbsp;dobrou náladu.</span></p>
          <p class="chunk" data-nb-ref-number="142" data-nb-words="62" data-nb-chars="385"><span class="idea" data-nb-ref-number="141" id="idea141" data-nb-words="62" data-nb-chars="385">A&nbsp;když potom dívka hostu s&nbsp;lahodným úsměvem nabízela – patrně za&nbsp;desert – ještě na&nbsp;vybranou „pirohů“, nadívaných „roháčků“, konfektů z&nbsp;Rudolfovy apotéky U&nbsp;lilium (tehdáž prodávalo se&nbsp;cukroví v&nbsp;lékárnách) a&nbsp;„varmuže“, byl již tak rozjařen, že&nbsp;se&nbsp;vzmohl i&nbsp;na&nbsp;galantní slova: „Nejsem přítelem sladkostí, ale vám nemohu odepříti. Nu, vezmeme si&nbsp;třeba té&nbsp;varmuže. Vypadá po&nbsp;čertech lákavě.“</span></p>
          <p class="chunk" data-nb-ref-number="143" data-nb-words="8" data-nb-chars="50"><span class="idea" data-nb-ref-number="142" id="idea142" data-nb-words="8" data-nb-chars="50">„Toť z&nbsp;jablek a&nbsp;jiného ovoce,“ vysvětlovala Kunka.</span></p>
          <p class="chunk" data-nb-ref-number="144" data-nb-words="11" data-nb-chars="72"><span class="idea" data-nb-ref-number="143" id="idea143" data-nb-words="11" data-nb-chars="72">„Učiněná mana!“ liboval si&nbsp;host. „To jste vy&nbsp;sama připravovala, slečno?“</span></p>
          <p class="chunk" data-nb-ref-number="145" data-nb-words="4" data-nb-chars="19"><span class="idea" data-nb-ref-number="144" id="idea144" data-nb-words="4" data-nb-chars="19">„Kdo –? Co&nbsp;pravíš?“</span></p>
          <p class="chunk" data-nb-ref-number="146" data-nb-words="36" data-nb-chars="201"><span class="idea" data-nb-ref-number="145" id="idea145" data-nb-words="36" data-nb-chars="201">„Tos ty&nbsp;sama uchystala?“ váhavě opravil se&nbsp;host a&nbsp;pomyslil sobě: „Hle, co&nbsp;v&nbsp;devatenáctém století je&nbsp;třeba okolků a&nbsp;času, než si&nbsp;vymůžeš sladké tykání, a&nbsp;tady to&nbsp;jde ihned na&nbsp;první setkání, samo sebou!“</span></p>
          <p class="chunk" data-nb-ref-number="147" data-nb-words="52" data-nb-chars="339"><span class="idea" data-nb-ref-number="146" id="idea146" data-nb-words="52" data-nb-chars="339">Kouzlo ženské krásy! Ty&nbsp;věčně vítězné, proti němuž nechrání ani talár filosofický ani žíněné roucho askety, ni&nbsp;halena žebrácká, ni&nbsp;šediny stáří, nic, nic na&nbsp;světě tom – proč bychom zapírali, žes opředlo také pana Broučka navzdor jeho usedlosti a&nbsp;pokročilým letům, navzdor obavám a&nbsp;starostem, kterými jej obklopoval temný, divoký středověk!</span></p>
          <p class="chunk" data-nb-ref-number="148" data-nb-words="23" data-nb-chars="136"><span class="idea" data-nb-ref-number="147" id="idea147" data-nb-words="23" data-nb-chars="136">Stavíc okřín s&nbsp;varmuží opět na&nbsp;stůl, dotkla se&nbsp;náhodou ručka děvina ruky hostovy a&nbsp;ten kratičký teplý styk sladce rozplamenil jeho krev.</span></p>
          <p class="chunk" data-nb-ref-number="149" data-nb-words="157" data-nb-chars="890"><span class="idea" data-nb-ref-number="148" id="idea148" data-nb-words="157" data-nb-chars="890">Sladkost po&nbsp;varmuži sdružila se&nbsp;s&nbsp;pocitem ještě medovějším, oči se&nbsp;blaženě mhouřily a&nbsp;čelem snulo se&nbsp;pásmo růžových myšlenek: „Starý je&nbsp;sice hodně potrhlý a&nbsp;ta&nbsp;historie s&nbsp;jejím dědečkem také se&nbsp;mi&nbsp;pranic nelíbí – ale ona za&nbsp;ně&nbsp;nemůže. A&nbsp;je&nbsp;to&nbsp;děvče jako lusk, hezké, zdravé, milé, umí vařit a&nbsp;hledí si&nbsp;domácnosti; není jako ty&nbsp;naše fifleny, které umějí jen břinkat na&nbsp;piano… K&nbsp;tomu jediná dcera… A&nbsp;barák je&nbsp;slušný, dvoupatrový, solidně stavěný, arci hodně po&nbsp;stáru a&nbsp;zanedbaný až&nbsp;hanba, – ale až&nbsp;bych položil nové podlahy, vybílil a&nbsp;vymaloval pokoje, zvenku otloukl všelijaké ty&nbsp;hlouposti a&nbsp;dal na&nbsp;průčelí nějaký veselý nátěr, byl by&nbsp;to&nbsp;švihák mezi těmi staročeskými budníky. Jenom kdyby to&nbsp;povstání bylo brzy u&nbsp;konce. Je-li mi&nbsp;souzeno, abych tady v&nbsp;tom patnáctém století zůstal, kdo ví&nbsp;– kdo ví, co&nbsp;bych neudělal… Příliš stár ještě nejsem… To&nbsp;koštérství vín by&nbsp;nebylo taky špatné… Hm, hm…“</span></p>
          <p class="chunk" data-nb-ref-number="150" data-nb-words="15" data-nb-chars="97"><span class="idea" data-nb-ref-number="149" id="idea149" data-nb-words="15" data-nb-chars="97">Z&nbsp;příjemných dum nemile ho&nbsp;vyrušil Domšíkův hlas: „Jsi-li nasycen, milý hosti, vyjdeme do&nbsp;města.“</span></p>
          <p class="chunk" data-nb-ref-number="151" data-nb-words="18" data-nb-chars="103"><span class="idea" data-nb-ref-number="150" id="idea150" data-nb-words="18" data-nb-chars="103">Ač&nbsp;byl pan Brouček syt, nechtělo se&nbsp;mi&nbsp;nikterak od&nbsp;stolu, z&nbsp;milé společnosti, do&nbsp;divoké husitské Prahy.</span></p>
          <p class="chunk" data-nb-ref-number="152" data-nb-words="31" data-nb-chars="190"><span class="idea" data-nb-ref-number="151" id="idea151" data-nb-words="31" data-nb-chars="190">Vhod otřáslo jím nehorázné kýchnutí, i&nbsp;pravil vstávaje: „Vida, následek toho průvanu v&nbsp;komořici. Ulovil jsem si&nbsp;rýmu. Bude skoro lépe, když zůstanu doma a&nbsp;ještě se&nbsp;trochu v&nbsp;posteli vypotím.“</span></p>
          <p class="chunk" data-nb-ref-number="153" data-nb-words="106" data-nb-chars="634"><span class="idea" data-nb-ref-number="152" id="idea152" data-nb-words="106" data-nb-chars="634">„Začínáš-li zase žerty nehodné? Věz, že&nbsp;nyní chvíli co&nbsp;chvíli očekáváme boj rozhodný. Žižka, usadiv se&nbsp;na&nbsp;Vítkově hoře, zmařil úmysl králův Prahu obklíčiti a&nbsp;hladem udolati. Pravil jsem ti, že&nbsp;jest nyní u&nbsp;nás draho a&nbsp;že&nbsp;nelze dostati vzácnějších věcí; ale chleba a&nbsp;jiných obyčejných potřeb – kromě soli – máme hojnost, ano zatím vojsko křižácké trpí nedostatkem i&nbsp;nejvšednějších pokrmů. Proto Zikmund snad již dnes, snad zítra odhodlá se&nbsp;k&nbsp;útoku, k&nbsp;jehož odražení bude nám potřebí rukou všech, – a&nbsp;tu&nbsp;bys chtěl v&nbsp;posteli lenivě si&nbsp;hověti?“ přísně mluvil Domšík a&nbsp;jeho slova padala ledovou sprchou na&nbsp;milostně roznícenou hlavu hostovu.</span></p>
          <p class="chunk" data-nb-ref-number="154" data-nb-words="17" data-nb-chars="104"><span class="idea" data-nb-ref-number="153" id="idea153" data-nb-words="17" data-nb-chars="104">Již si&nbsp;jedva povšiml spanilé Kunky, kteráž mu&nbsp;s&nbsp;přívětivým úsměvem opět medenici k&nbsp;umytí rukou přinesla.</span></p>
          <p class="chunk" data-nb-ref-number="155" data-nb-words="17" data-nb-chars="113"><span class="idea" data-nb-ref-number="154" id="idea154" data-nb-words="17" data-nb-chars="113">Když krátkou modlitbou oběd skončili, odvedl Domšík hosta stranou a&nbsp;pravil, ukazuje na&nbsp;zbraně po&nbsp;stěně rozvěšené:</span></p>
          <p class="chunk" data-nb-ref-number="156" data-nb-words="9" data-nb-chars="47"><span class="idea" data-nb-ref-number="155" id="idea155" data-nb-words="9" data-nb-chars="47">„Vol sobě zbraň, tuto jich máš dosti na&nbsp;výběr.“</span></p>
          <p class="chunk" data-nb-ref-number="157" data-nb-words="35" data-nb-chars="200"><span class="idea" data-nb-ref-number="156" id="idea156" data-nb-words="35" data-nb-chars="200">O&nbsp;bože, to&nbsp;byl zcela jiný výběr nežli před chvilkou: místo lákavé varmuže, pirohů a&nbsp;roháčků hleděly tu&nbsp;na&nbsp;pana Broučka strašné nástroje válečné, na&nbsp;nichž domníval se&nbsp;viděti tu&nbsp;a&nbsp;tam stopy uschlé krve.</span></p>
          <p class="chunk" data-nb-ref-number="158" data-nb-words="36" data-nb-chars="193"><span class="idea" data-nb-ref-number="157" id="idea157" data-nb-words="36" data-nb-chars="193">Blýskaly se&nbsp;tak děsivě, že&nbsp;přece ještě ucouvl a&nbsp;zakoktal: „Ale snad – snad bych mohl posluhovat u&nbsp;raněných v&nbsp;nemocnici – nebo – nebo psát v&nbsp;nějaké vojanské kanceláři – mám dost pěkný rukopis –“</span></p>
          <p class="chunk" data-nb-ref-number="159" data-nb-words="33" data-nb-chars="186"><span class="idea" data-nb-ref-number="158" id="idea158" data-nb-words="33" data-nb-chars="186">„Nyní potřebujeme jen těchto per,“ odpověděl s&nbsp;důrazem Domšík, udeřiv rukou na&nbsp;svůj meč. „A raněné ošetřují naše ženy a&nbsp;panny; to&nbsp;není práce pro muže. Nuže, již vol – snad tento řemdih?“</span></p>
          <p class="chunk" data-nb-ref-number="160" data-nb-words="15" data-nb-chars="96"><span class="idea" data-nb-ref-number="159" id="idea159" data-nb-words="15" data-nb-chars="96">A&nbsp;zatočil palicí s&nbsp;dlouhými železnými bodlinami tak bez okolků, že&nbsp;pan Brouček leknutím uskočil.</span></p>
          <p class="chunk" data-nb-ref-number="161" data-nb-words="12" data-nb-chars="65"><span class="idea" data-nb-ref-number="160" id="idea160" data-nb-words="12" data-nb-chars="65">„I děkuju,“ vypravil ze&nbsp;sebe, „– abych se&nbsp;tím snad popíchal sám!“</span></p>
          <p class="chunk" data-nb-ref-number="162" data-nb-words="7" data-nb-chars="48"><span class="idea" data-nb-ref-number="161" id="idea161" data-nb-words="7" data-nb-chars="48">„Nuže, tento samostříl, – jsi-li dobrý střelec.“</span></p>
          <p class="chunk" data-nb-ref-number="163" data-nb-words="6" data-nb-chars="40"><span class="idea" data-nb-ref-number="162" id="idea162" data-nb-words="6" data-nb-chars="40">„Ne, nikdy jsem nezastřelil ani vrabce.“</span></p>
          <p class="chunk" data-nb-ref-number="164" data-nb-words="4" data-nb-chars="20"><span class="idea" data-nb-ref-number="163" id="idea163" data-nb-words="4" data-nb-chars="20">„Či snad tento meč?“</span></p>
          <p class="chunk" data-nb-ref-number="165" data-nb-words="13" data-nb-chars="70"><span class="idea" data-nb-ref-number="164" id="idea164" data-nb-words="13" data-nb-chars="70">„Nerad bych se&nbsp;vláčel s&nbsp;takovým závažím, – vždyť bych to&nbsp;ani neunesl.“</span></p>
          <p class="chunk" data-nb-ref-number="166" data-nb-words="7" data-nb-chars="40"><span class="idea" data-nb-ref-number="165" id="idea165" data-nb-words="7" data-nb-chars="40">„Rci tedy, co&nbsp;chceš. Snad tuto sudlici?“</span></p>
          <p class="chunk" data-nb-ref-number="167" data-nb-words="38" data-nb-chars="254"><span class="idea" data-nb-ref-number="166" id="idea166" data-nb-words="38" data-nb-chars="254">„I dej mi&nbsp;ji&nbsp;tedy spánembohem!“ pravil s&nbsp;povzdechem resignace pan Brouček, přijímaje dlouhý oštěp, s&nbsp;železným hrotem a&nbsp;dvěma háky pod ním. Vypadal pro něho ještě nejmíň děsivě, poněvadž mu&nbsp;připomínal nejneškodnější zbraň na&nbsp;světě: ponocenskou halapartnu.</span></p>
          <p class="chunk" data-nb-ref-number="168" data-nb-words="10" data-nb-chars="60"><span class="idea" data-nb-ref-number="167" id="idea167" data-nb-words="10" data-nb-chars="60">„Chceš-li také brnění a&nbsp;přilbu?“ tázal se&nbsp;dále jeho mučitel.</span></p>
          <p class="chunk" data-nb-ref-number="169" data-nb-words="16" data-nb-chars="90"><span class="idea" data-nb-ref-number="168" id="idea168" data-nb-words="16" data-nb-chars="90">„Bodejť bych se&nbsp;ještě potil a&nbsp;pachtil v&nbsp;takovém železném hrnci! Mám dost na&nbsp;téhle kukani.“</span></p>
          <p class="chunk" data-nb-ref-number="170" data-nb-words="16" data-nb-chars="106"><span class="idea" data-nb-ref-number="169" id="idea169" data-nb-words="16" data-nb-chars="106">„Pancíř také nechám doma, ale přilba bude dobrá,“ soudil Staročech a&nbsp;zaměnil svou čapku okrouhlou helmicí.</span></p>
          <p class="chunk" data-nb-ref-number="171" data-nb-words="9" data-nb-chars="51"><span class="idea" data-nb-ref-number="170" id="idea170" data-nb-words="9" data-nb-chars="51">Ženské zatím sklidily se&nbsp;stolu a&nbsp;přistoupily k&nbsp;nim.</span></p>
          <p class="chunk" data-nb-ref-number="172" data-nb-words="13" data-nb-chars="73"><span class="idea" data-nb-ref-number="171" id="idea171" data-nb-words="13" data-nb-chars="73">„Ach, že&nbsp;nesmím jako táborky po&nbsp;boku vašem do&nbsp;boje,“ povzdechla si&nbsp;dívka.</span></p>
          <p class="chunk" data-nb-ref-number="173" data-nb-words="41" data-nb-chars="242"><span class="idea" data-nb-ref-number="172" id="idea172" data-nb-words="41" data-nb-chars="242">„Pro tvou ruku není zbraň,“ pravil jí&nbsp;otec. „Ty nejsi tak otrlá a&nbsp;tvrdou lopotou otužilá jako naše venkovanky. Všakť nás mužů v&nbsp;Praze dosti, abychom stačili na&nbsp;obranu bez rukou ženských. Dojde-li k&nbsp;boji, ty&nbsp;pomáhej v&nbsp;městě ošetřovati raněné.“</span></p>
          <p class="chunk" data-nb-ref-number="174" data-nb-words="40" data-nb-chars="233"><span class="idea" data-nb-ref-number="173" id="idea173" data-nb-words="40" data-nb-chars="233">„Ach, milý choti a&nbsp;pane můj, vrať se&nbsp;mi&nbsp;zdráv!“ zasteskla si&nbsp;Mandalena, a&nbsp;prudce objavši manžela, vzdychajíc vinula se&nbsp;k&nbsp;němu. „Ženo!“ pokáral ji&nbsp;Domšík, ale zároveň vtiskl na&nbsp;její čelo něžné políbení. Pak objal a&nbsp;políbil také dceru.</span></p>
          <p class="chunk" data-nb-ref-number="175" data-nb-words="21" data-nb-chars="133"><span class="idea" data-nb-ref-number="174" id="idea174" data-nb-words="21" data-nb-chars="133">Nato podaly ženské i&nbsp;hosti ruku, kterouž on&nbsp;Mandaleně na&nbsp;veliké její překvapení zdvořile políbil a&nbsp;Kunce s&nbsp;významným pohledem stiskl.</span></p>
          <p class="chunk" data-nb-ref-number="176" data-nb-words="45" data-nb-chars="271"><span class="idea" data-nb-ref-number="175" id="idea175" data-nb-words="45" data-nb-chars="271">Vycházeje ze&nbsp;dveří, měl nemalý svízel se&nbsp;svým dlouhým dřevcem, ale dostal se&nbsp;šťastně ven, až&nbsp;na&nbsp;to, že&nbsp;při náhlém obratu dolejším koncem sudlice poněkud nešetrně o&nbsp;Kunku zavadil a&nbsp;s&nbsp;truhly množství narovnaného nádobí smetl, kteréž se&nbsp;většinou na&nbsp;podlaze rozbilo v&nbsp;střepy.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./section0010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>