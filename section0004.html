<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Nový epochální výlet pana Broučka tentokrát do 15. století</title>
    <link rel="stylesheet" href="./style/style.min.css" media="screen" integrity="sha256-B3gLD3ahhzhEdo6UinammBwydemN1LIOKCNUgIhBIno=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Svatopluk Čech: Nový epochální výlet pana Broučka tentokrát do 15. století">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Nový epochální výlet pana Broučka tentokrát do 15. století">
    <meta property="og:title" content="Nový epochální výlet pana Broučka tentokrát do 15. století">
    <meta property="og:type" content="book">
    <meta property="og:book:author" content="Svatopluk Čech">
    <meta property="twitter:title" content="Svatopluk Čech: Nový epochální výlet pana Broučka tentokrát do 15. století">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./section0003.html">
    <link rel="next" href="./section0005.html">
    <meta name="nb-order" content="5">
    <link rel="self" href="section0004.html">
    <meta name="nb-identifier" content="cech-novy-epochalni-vylet-pana-broucka-tentokrat-do-15-stoleti-07891e6">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="4507" data-nb-chars="28663">
    <nav role="doc-toc">
      <ul class="plain section"></ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./section0003.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <h2 id="ii" class="chunk" data-nb-ref-number="2" data-nb-words="1" data-nb-chars="3"><span class="idea" data-nb-ref-number="1" id="idea1" data-nb-words="1" data-nb-chars="3">II.</span></h2>
          <p class="chunk" data-nb-ref-number="3" data-nb-words="28" data-nb-chars="166"><span class="idea" data-nb-ref-number="2" id="idea2" data-nb-words="28" data-nb-chars="166">Ve&nbsp;čtvrtek dne 12. července t. r. (udávám přesně datum, poněvadž má&nbsp;v&nbsp;tomto cestopise zvláštní důležitost) vyšel si&nbsp;pan Brouček po&nbsp;delší době opět jednou na&nbsp;Hradčany.</span></p>
          <p class="chunk" data-nb-ref-number="4" data-nb-words="197" data-nb-chars="1336"><span class="idea" data-nb-ref-number="3" id="idea3" data-nb-words="197" data-nb-chars="1336">Na&nbsp;Vikárce bylo právě několik hostů a&nbsp;brzy rozproudil se&nbsp;obecný hovor, k&nbsp;němuž látku poskytovala – jako zde tak často – romantická minulost. Vždyť tu&nbsp;v&nbsp;obvodu zámeckém všechno takořka žije a&nbsp;namnoze tyje z&nbsp;minulosti. Najdeš zde kanovníky a&nbsp;jiné duchovenstvo, mající z&nbsp;odkazů dávné zbožnosti službu a&nbsp;bydlo při starobylé katedrále; najdeš tu&nbsp;sakristány, kterým týž velebný památník dává obživu a&nbsp;leckterý mimořádný příspěvek z&nbsp;kapes umění milovných cestovatelů; najdeš zde několik zámeckých služebníků, kteří v&nbsp;osiřelém hradě obcházejí jako teskné stíny pohynulé slávy; najdeš tu&nbsp;šlechtičny tereziánského ústavu, které nikterak neruší starožitný ráz okolí; najdeš zde chudinu, bydlící v&nbsp;trpasličích, zvenčí idylicky nalíčených, ke&nbsp;staré hradní zdi přilepených jesličkách Zlaté uličky, té&nbsp;uličky, kde bys našel asi právě tolik zlata jako v&nbsp;kelímkách Rudolfových alchymistů, jejichž bývalé laboratoře sem jalová pověst položila, – té&nbsp;uličky, v&nbsp;níž snad leckterý novověký obyvatel nepovšimnut hladoví v&nbsp;sousedství děsně romantických hladomoren, kam duše útlocitné spropitným vstup si&nbsp;kupují, aby trnuly nad barbarstvím věků minulých; najdeš tu&nbsp;rozmanité skromné obyvatelstvo jiných domků a&nbsp;domů, nalepených na&nbsp;šedivé, polozřícené hradby a&nbsp;věže, – jen po&nbsp;tom nejhlavnějším, co&nbsp;patří k&nbsp;lepému a&nbsp;slavnému sídlu královskému, nadarmo se&nbsp;ohlížíš…</span></p>
          <p class="chunk" data-nb-ref-number="5" data-nb-words="85" data-nb-chars="563"><span class="idea" data-nb-ref-number="4" id="idea4" data-nb-words="85" data-nb-chars="563">Dnešní zábavu na&nbsp;Vikárce zahájily staré hradní věže a&nbsp;hrůzné jejich žaláře. Pan Würfel vypravoval, kterak se&nbsp;spustil jednou po&nbsp;rumpále do&nbsp;nejhlubšího sklepení Daliborky, do&nbsp;bývalé hladomorny, a&nbsp;co&nbsp;tam všechno spatřil. Povzbuzen dojmem svého vypravování přidal zprávu o&nbsp;podzemních chodbách, které při kopání základů pro novou stavbu chrámovou byly objeveny a&nbsp;do&nbsp;nichž samojediný vnikl. Po&nbsp;stupních dobře zachovaných sestoupil pod zemi a&nbsp;našel tam dvě, bohužel zasypané chodby, z&nbsp;nichž jedna vedla patrně přímo pod Vikárkou do&nbsp;Jeleního příkopu, druhá však bůhvíkam.</span></p>
          <p class="chunk" data-nb-ref-number="6" data-nb-words="78" data-nb-chars="530"><span class="idea" data-nb-ref-number="5" id="idea5" data-nb-words="78" data-nb-chars="530">Poslední zvěst účinkovala mocně na&nbsp;pana Broučka, pro něhož takové chodby mívaly odjakživa zvláštní příšerně pikantní půvab. Chopil se&nbsp;tedy živě nového předmětu a&nbsp;vyslovil náhled, že&nbsp;ony podzemní chodby jsou bezpochyby pouhým útržkem celé sítě tajných podzemních východů, jimiž králové v&nbsp;době nebezpečí mohli z&nbsp;hradu vyváznouti v&nbsp;tu&nbsp;stranu, kam se&nbsp;jim právě nejlépe hodilo. Ani žádný obyčejný hrad rytířský nelze si&nbsp;mysliti bez takových podzemních opatření, neřku-li staré královské sídlo, tak často ohrožované nepřátelskými útoky.</span></p>
          <p class="chunk" data-nb-ref-number="7" data-nb-words="41" data-nb-chars="283"><span class="idea" data-nb-ref-number="6" id="idea6" data-nb-words="41" data-nb-chars="283">Nějaký profesor, který dnes na&nbsp;Vikárku zabloudil, provázel výklad pana domácího dvojsmyslným úsměvem a&nbsp;prohodil ironicky, že&nbsp;nám bohužel historie nezachovala zpráv o&nbsp;některém králi, který by&nbsp;byl podzemní cestou z&nbsp;pražského hradu unikl. Pan Brouček odbyl naivní námitku podle zásluhy.</span></p>
          <p class="chunk" data-nb-ref-number="8" data-nb-words="64" data-nb-chars="394"><span class="idea" data-nb-ref-number="7" id="idea7" data-nb-words="64" data-nb-chars="394">„Ale, ale, pane profesore,“ pravil, klepaje si&nbsp;výmluvně prstem na&nbsp;čelo, „snad nemyslíte, že&nbsp;byli staří králové tak hloupí, aby někomu vyzvonili, kudy tajně z&nbsp;hradu utíkají?! Byly by&nbsp;to&nbsp;pěkné tajné chodby, o&nbsp;kterých by&nbsp;profesoři dějepisu ve&nbsp;školách přednášeli. To&nbsp;je&nbsp;rozum! Vždyť je&nbsp;známo, že&nbsp;i&nbsp;dělníci, kteří takové chodby kopali, mívali oči zavázané a&nbsp;bývali hned po&nbsp;vykonaném díle odpraveni.“</span></p>
          <p class="chunk" data-nb-ref-number="9" data-nb-words="33" data-nb-chars="218"><span class="idea" data-nb-ref-number="8" id="idea8" data-nb-words="33" data-nb-chars="218">Tyto zevrubné zprávy měl pan domácí z&nbsp;dotčených již rytířských románů, v&nbsp;nichž se&nbsp;dočetl za&nbsp;mlada tolikerých podrobností o&nbsp;tajných chodbách, že&nbsp;mohl právem vystupovati jako znalec v&nbsp;tomto oboru podzemního stavitelství.</span></p>
          <p class="chunk" data-nb-ref-number="10" data-nb-words="46" data-nb-chars="282"><span class="idea" data-nb-ref-number="9" id="idea9" data-nb-words="46" data-nb-chars="282">Jiný host přidal se&nbsp;na&nbsp;jeho stranu a&nbsp;mínil, že&nbsp;as&nbsp;ty&nbsp;podzemní chodby zvláště dobře se&nbsp;hodily králi Václavovi, který tudy mohl vycházeti s&nbsp;nerozlučným katem na&nbsp;svá noční dobrodružství a&nbsp;v&nbsp;čas potřeby unikati nástrahám nepřátelského panstva do&nbsp;některého ze&nbsp;svých domů uprostřed města.</span></p>
          <p class="chunk" data-nb-ref-number="11" data-nb-words="30" data-nb-chars="193"><span class="idea" data-nb-ref-number="10" id="idea10" data-nb-words="30" data-nb-chars="193">„Snad nějakým průkopem pod řečištěm vltavským?“ otázal se&nbsp;posměšně profesor. „Neboť, jak povědomo, ze&nbsp;tří královských domů Václava IV. ležely dva na&nbsp;Starém Městě a&nbsp;třetí dokonce až&nbsp;na&nbsp;Zderaze.“</span></p>
          <p class="chunk" data-nb-ref-number="12" data-nb-words="57" data-nb-chars="356"><span class="idea" data-nb-ref-number="11" id="idea11" data-nb-words="57" data-nb-chars="356">„Velmi možná, že&nbsp;takovým průkopem!“ odsekl příkře pan Brouček, podrážděn již pohrdlivým způsobem a&nbsp;tónem nadutého profesora. „Či snad myslíte, že&nbsp;by&nbsp;takový tunel nikdo neprovedl? Dávno již četl jsem o&nbsp;průkopu pod řekou Temží v&nbsp;Londýně a&nbsp;tuhle stálo ve&nbsp;všech novinách, že&nbsp;chtějí prokopati veliký tunel pod mořským dnem z&nbsp;Anglicka až&nbsp;do&nbsp;Francouzska. Prosím!“</span></p>
          <p class="chunk" data-nb-ref-number="13" data-nb-words="31" data-nb-chars="200"><span class="idea" data-nb-ref-number="12" id="idea12" data-nb-words="31" data-nb-chars="200">„Ale, ale, drahý pane! Co&nbsp;je&nbsp;možno za&nbsp;našich dnů – za&nbsp;nynější pokročilé techniky –,“ začal profesor, usmívaje se&nbsp;dále svým hrdopyšným způsobem; ale Broučkův spolubojovník přerušil prudce tyto výklady.</span></p>
          <p class="chunk" data-nb-ref-number="14" data-nb-words="31" data-nb-chars="185"><span class="idea" data-nb-ref-number="13" id="idea13" data-nb-words="31" data-nb-chars="185">„Oho, snad nemyslíte, pane profesore, že&nbsp;za&nbsp;stara neuměli se&nbsp;zavrtat právě tak pořádně do&nbsp;země jako nyní! O&nbsp;tom by&nbsp;vás mohly nejlépe poučit příbramské doly nebo třeba kutnohorský Osel!“</span></p>
          <p class="chunk" data-nb-ref-number="15" data-nb-words="94" data-nb-chars="555"><span class="idea" data-nb-ref-number="14" id="idea14" data-nb-words="94" data-nb-chars="555">„Bodejť že&nbsp;každý osel!“ dotvrdil rozdrážděný pan Brouček, který náhodou o&nbsp;kutnohorském dolu toho jména neměl tušení. „Sám bych vám mohl jmenovati rytířské hrady, od&nbsp;kterých vedly tajné chodby pod horami a&nbsp;doly, skalami a&nbsp;lesy až&nbsp;k&nbsp;jiným hradům několik mil cesty vzdáleným – několik mil – rozumíme, a&nbsp;to&nbsp;je&nbsp;něco více než krátký tunel pod Vltavou. Na&nbsp;příklad od&nbsp;hradu Eulensteinu až&nbsp;k&nbsp;hradu Teufelsburgu – pamatuju-li se&nbsp;dobře –. Ale tehdáž odbyly se&nbsp;takové věci v&nbsp;tichosti, kdežto nyní tropí se&nbsp;po&nbsp;celém světě pekelný povyk s&nbsp;ledajakou prokopnutou úžinou!“</span></p>
          <p class="chunk" data-nb-ref-number="16" data-nb-words="21" data-nb-chars="156"><span class="idea" data-nb-ref-number="15" id="idea15" data-nb-words="21" data-nb-chars="156">Netřeba podotknouti, že&nbsp;také hrady Eulenstein a&nbsp;Teufelsburg, o&nbsp;jejichž poloze nemohu čtenáře poučiti, byly výtěžkem mladistvé rytířské četby páně Broučkovy.</span></p>
          <p class="chunk" data-nb-ref-number="17" data-nb-words="154" data-nb-chars="1036"><span class="idea" data-nb-ref-number="16" id="idea16" data-nb-words="154" data-nb-chars="1036">V&nbsp;debatě, která nabývala každou chvilkou větší živosti a&nbsp;vášnivosti, účastnili se&nbsp;horlivě všichni přítomní, vyjma jediného pana Würfla, který ledva stačil naplňovati sklenice v&nbsp;řečnickém zápalu o&nbsp;překot vyprazdňované. Největší práci měl s&nbsp;oběma sklenicemi pana domácího. Brouček stává se&nbsp;totiž v&nbsp;poslední době starostlivějším o&nbsp;své zdraví a&nbsp;dbá toho, aby pivo bylo řádně odstálé, pročež si&nbsp;dává přinášeti dvě sklenice najednou, které se&nbsp;mu&nbsp;nyní výborně hodily k&nbsp;demonstrování polohy hradů Eulensteinu a&nbsp;Teufelsburgu. Posádky hradní představoval obsah obou sklenic a&nbsp;tajnou podzemní chodbu páně Broučkovo vlastní hrdlo, jímž upláchla obyčejně posádka Teufelsburgu dříve, nežli mohl pan Würfel zásobiti Eulenstein novými silami. Ba, pan domácí vzpomněl si&nbsp;ještě na&nbsp;třetí hrad, jakýs Unkenfels, mající s&nbsp;oněmi také podzemní spojení, a&nbsp;rozšiřoval své demonstrace i&nbsp;tímto směrem, až&nbsp;ho&nbsp;profesor důtklivě upozornil, že&nbsp;domnělý Unkenfels jest jeho (profesorova) vlastní sklenice a&nbsp;nemá pro dnes pranic co&nbsp;činiti s&nbsp;tajnou chodbou pana domácího.</span></p>
          <p class="chunk" data-nb-ref-number="18" data-nb-words="73" data-nb-chars="481"><span class="idea" data-nb-ref-number="17" id="idea17" data-nb-words="73" data-nb-chars="481">Řečnický boj skončil úplným vítězstvím pana Broučka. Odpůrce za&nbsp;odpůrcem poražen dával se&nbsp;na&nbsp;útěk, až&nbsp;posléze náš hrdina zůstal na&nbsp;opanovaném bojišti samoten s&nbsp;panem Würflem, který další jeho výklady sice provázel naprostým souhlasem, ale přitom vytrvale porovnával své remontoirky s&nbsp;nástěnnými hodinami. Čtenáři „Výletu do&nbsp;měsíce“ znají již význam tohoto konání a&nbsp;nepodiví se&nbsp;tedy, že&nbsp;pan domácí po&nbsp;chvíli zaplatil svůj řád a&nbsp;svou známou měsíční chůzí opustil hostinskou světnici.</span></p>
          <p class="chunk" data-nb-ref-number="19" data-nb-words="39" data-nb-chars="242"><span class="idea" data-nb-ref-number="18" id="idea18" data-nb-words="39" data-nb-chars="242">Na&nbsp;neštěstí byl pan Würfel zaměstnán odklízením spoust na&nbsp;bojišti a&nbsp;nevyprovodil proto jak obyčejně vzácného hosta předsíňkou až&nbsp;na&nbsp;ulici, nýbrž zvolal za&nbsp;ním jen „Šťastnou dobrou noc, pane domácí –“ s&nbsp;šelmovským dodatkem: „a pozor na&nbsp;měsíc!“</span></p>
          <p class="chunk" data-nb-ref-number="20" data-nb-words="31" data-nb-chars="185"><span class="idea" data-nb-ref-number="19" id="idea19" data-nb-words="31" data-nb-chars="185">Pravím: na&nbsp;neštěstí, a&nbsp;měl bych spíše říci: na&nbsp;štěstí, neboť bez tohoto opomenutí páně Würflova nebyl by&nbsp;asi pan Brouček zažil nové úžasné dobrodružství a&nbsp;nebyla by&nbsp;povstala tato kniha.</span></p>
          <p class="chunk" data-nb-ref-number="21" data-nb-words="28" data-nb-chars="217"><span class="idea" data-nb-ref-number="20" id="idea20" data-nb-words="28" data-nb-chars="217">Ale než přikročím k&nbsp;vylíčení následujících událostí, uznávám za&nbsp;vhodné podati čtenářstvu některé místopisné zprávy, ač&nbsp;nepochybuji, že&nbsp;snad již každý uvědomělý Čech navštívil věkopamátné východiště objevů Broučkových.</span></p>
          <p class="chunk" data-nb-ref-number="22" data-nb-words="149" data-nb-chars="1060"><span class="idea" data-nb-ref-number="21" id="idea21" data-nb-words="149" data-nb-chars="1060">Hostinec pana Würfla leží asi uprostřed Vikářské uličky, naproti vzrůstající nové lodi svatovítského chrámu. Zasklenými dveřmi vchází se&nbsp;z&nbsp;ulice do&nbsp;nevelké předsíně, z&nbsp;níž vstupujeme napravo do&nbsp;hostinské světnice, rovněž nevelké, avšak útulné, hledící dvěma okny do&nbsp;Vikářské uličky a&nbsp;jedním ke&nbsp;dvorku při Jelením příkopu. Vzhledem k&nbsp;ohromnému významu této místnosti pro lunozpyt a&nbsp;domácí historii mohl bych podrobně vylíčit i&nbsp;několik stolů se&nbsp;slánkami a&nbsp;pepřenkami, vzorně ohmataného národního střelce a&nbsp;několik obrazů s&nbsp;uměleckého stanoviska snad nikoli nezajímavých, ale především po&nbsp;důkladné restauraci volajících; než ponechávám takovou svědomitost těm kolegům spisovatelům, kteří nemohou zavaditi o&nbsp;žádný, pro čtenářstvo úplně lhostejný brloh, aby nesepsali zevrubný inventář všech jeho svrchků, že&nbsp;by&nbsp;v&nbsp;něm ani nejpřísnější exekutor žádné mezery nenašel. V&nbsp;pozadí vedou dveře do&nbsp;jiné místnosti, nepřístupné profánním navštěvovatelům hostince; jenom pan Würfel, chce-li obětovati domácím lárům a&nbsp;penátům, vchází tam jako velekněz do&nbsp;nejvnitřnější svatyně.</span></p>
          <p class="chunk" data-nb-ref-number="23" data-nb-words="44" data-nb-chars="246"><span class="idea" data-nb-ref-number="22" id="idea22" data-nb-words="44" data-nb-chars="246">Leč vraťme se&nbsp;již z&nbsp;hostinské světnice do&nbsp;předsíně. V&nbsp;pozadí jejím otvírají se&nbsp;dveře do&nbsp;kuchyně a&nbsp;napravo vede druhý východ do&nbsp;krytého schodiště, v&nbsp;němž dole po&nbsp;jedné straně vchází se&nbsp;do&nbsp;sklepa a&nbsp;po&nbsp;druhé na&nbsp;romantický dvorek, dříve již vylíčený.</span></p>
          <p class="chunk" data-nb-ref-number="24" data-nb-words="26" data-nb-chars="188"><span class="idea" data-nb-ref-number="23" id="idea23" data-nb-words="26" data-nb-chars="188">Toť stručný soupis místností Vikárčiných – jak by&nbsp;asi napsal v&nbsp;nejryzejším slohu světový cestovatel Josef Wünsch. Vítanou pomůckou bude čtenáři situační plánek pilným ilustrátorem přidaný.</span></p>
          <p class="chunk" data-nb-ref-number="25" data-nb-words="134" data-nb-chars="815"><span class="idea" data-nb-ref-number="24" id="idea24" data-nb-words="134" data-nb-chars="815">Pan Brouček vyšel tedy z&nbsp;hostinské světnice do&nbsp;předsíňky; ale co&nbsp;se&nbsp;dálo v&nbsp;nejbližších okamžicích, zůstane snad navždy zahaleno clonou neproniknutelné záhady… Würfel chová sice nezvratné přesvědčení, že&nbsp;pan domácí – bezpochyby ještě v&nbsp;hlubokých myšlenkách o&nbsp;sporné theorii tajných chodeb – cestu si&nbsp;spletl a&nbsp;předsíňkou místo ke&nbsp;dveřím na&nbsp;ulici v&nbsp;opačnou stranu ke&nbsp;schodům na&nbsp;dvorek vedoucím zamířil; ale pan Brouček odmítá rozhodně tuto domněnku. S&nbsp;jistotou ví&nbsp;ovšem toliko, že&nbsp;pojednou ustoupila půda pod jeho nohama a&nbsp;že&nbsp;po&nbsp;nějaké srázně nakloněné ploše s&nbsp;úžasnou rychlostí sjel do&nbsp;hlubiny. Když se&nbsp;octl opět na&nbsp;rovné půdě a&nbsp;z&nbsp;ohromení se&nbsp;probral, ohmatal bezděky sebe a&nbsp;nejbližší okolí, zahalené v&nbsp;čirou tmu. Na&nbsp;sobě neshledal žádného úrazu, ale kolem sebe nahmátl jen vlhkou půdu a&nbsp;stejně vlhké a&nbsp;chladné zdivo.</span></p>
          <p class="chunk" data-nb-ref-number="26" data-nb-words="70" data-nb-chars="449"><span class="idea" data-nb-ref-number="25" id="idea25" data-nb-words="70" data-nb-chars="449">Vzpomněl si, že&nbsp;má&nbsp;při sobě škatulku sirek, a&nbsp;rozžehnuv jednu, posvítil před sebe. Spatřil úzkou, nízkou chodbu, zasmušilého a&nbsp;zpustlého vzezření, se&nbsp;zdivem pokrytým plísní a&nbsp;místy zborceným. Konce jejího při plachém světélku sirky nedohlédl. Rozžehl druhou sirku a&nbsp;pohlédl za&nbsp;sebe: do&nbsp;chodby ústil tam otvor jakési šikmé, srázné šachty, jíž se&nbsp;byl do&nbsp;hlubiny svezl. Hořejšího ústí šachty nemohl dohlédnouti, ač&nbsp;si&nbsp;několika sirkami do&nbsp;výše posvítil.</span></p>
          <p class="chunk" data-nb-ref-number="27" data-nb-words="115" data-nb-chars="713"><span class="idea" data-nb-ref-number="26" id="idea26" data-nb-words="115" data-nb-chars="713">„To je&nbsp;zase nějaká čistá historie!“ zabručel a&nbsp;přemítal, kam to&nbsp;asi zapadl. „Bezpochyby do&nbsp;sklepa,“ potěšil se. Arci nebývají ve&nbsp;sklepích takové úzké chodby a&nbsp;dle trvání rychlého pádu šachtou ležel by&nbsp;ten sklep neobyčejně hluboko. Avšak možná, že&nbsp;nynější Vikárka zdědila nějaké staré sklepy královské nebo prelátské z&nbsp;dob, kdy bývaly prý sudy chlapíci až&nbsp;tisícivěderní a&nbsp;proto potřebovaly také jinačích sklepů než nyní. „I bodejť že!“ ujišťoval sám sebe pan domácí. „Tou chodbou se&nbsp;dostanu do&nbsp;sklepa, a&nbsp;ne&nbsp;jsou-li tam dveře otevřené, snadno se&nbsp;dovolám nebo dotluku Würfla, kterému hned vycinkám podle noty, že&nbsp;nechává svým hostům na&nbsp;cestě beze všeho opatření takové šachty, v&nbsp;kterých si&nbsp;mohou snadno zlámati vaz.“</span></p>
          <p class="chunk" data-nb-ref-number="28" data-nb-words="134" data-nb-chars="861"><span class="idea" data-nb-ref-number="27" id="idea27" data-nb-words="134" data-nb-chars="861">Vstal a&nbsp;tápal chodbou kupředu. První leknutí minulo a&nbsp;myšlenky jeho držely se&nbsp;usilovně onoho nevinného výkladu nenadálé příhody. Spadl prostě a&nbsp;na&nbsp;štěstí bez úrazu nějakým průduchem do&nbsp;sklepa, a&nbsp;kdyby v&nbsp;něm nakrásně musel přenocovati – nocleh na&nbsp;kantnýři nebo na&nbsp;holé, vlhké zemi nebyl by&nbsp;sice příliš pohodlný, ale hrozné by&nbsp;také nebylo, vyspati se&nbsp;jednou ve&nbsp;společnosti přátelských sudů, takořka v&nbsp;náručí spřízněného živlu, přímo pod čepem, z&nbsp;něhož by&nbsp;si&nbsp;mohl pouhým vztáhnutím ruky louditi do&nbsp;úst lahodný pramen plzeňského. Za&nbsp;trest neopatrnému Würflovi užil by&nbsp;té&nbsp;příležitosti důkladně a&nbsp;dlouho by&nbsp;ještě dnešní dobrodružství poskytovalo na&nbsp;Vikárce látku k&nbsp;veselé zábavě. Přesto svítil si&nbsp;dopředu s&nbsp;tlukoucím srdcem, hledaje nedočkavě v&nbsp;posupných tmách přívětivé obrysy sudu. Ale pátral nadarmo: chodba zůstávala stejně prázdná, stejně úzká a&nbsp;stejně nevlídná.</span></p>
          <p class="chunk" data-nb-ref-number="29" data-nb-words="74" data-nb-chars="512"><span class="idea" data-nb-ref-number="28" id="idea28" data-nb-words="74" data-nb-chars="512">Konečně zhasl poslední paprsek naděje. Zmizela představa sklepa, jediná představa, v&nbsp;níž se&nbsp;jevilo panu domácímu podzemí útulným, a&nbsp;místo její zaujaly obrazy děsivé, které dotud mocí od&nbsp;sebe zaplašoval. Propadl se&nbsp;bezpochyby do&nbsp;nějakých katakomb, do&nbsp;bludiště podzemních hrobek pod chrámem svatovítským! Místo sympatických sudů zamihly se&nbsp;v&nbsp;jeho rozrušené obraznosti červotočivé rakve, zetlelé rubáše, zpráchnivělé mrtvoly, šklebící se&nbsp;lebky a&nbsp;příšerné mumie –– Hrůzou zježily se&nbsp;mu&nbsp;vlasy a&nbsp;bezděky coufal nazpět.</span></p>
          <p class="chunk" data-nb-ref-number="30" data-nb-words="63" data-nb-chars="391"><span class="idea" data-nb-ref-number="29" id="idea29" data-nb-words="63" data-nb-chars="391">Obratem ruky jevila se&nbsp;panu Broučkovi situace v&nbsp;barvách nejčernějších. Snažil se&nbsp;sice zapuditi přízraky hrobové a&nbsp;vzpomněl si&nbsp;na&nbsp;ony tajné chodby, o&nbsp;nichž před chvilkou tak živě rokovali. Leč i&nbsp;tato představa byla málo lákavá. Nahoře, za&nbsp;sklenicí piva v&nbsp;příjemné společnosti pěkně se&nbsp;hovořilo o&nbsp;takových chodbách, ale jiná jest tápati v&nbsp;nich skutečně, samoten, po&nbsp;půlnoci, bůhvíkde pod zemí!</span></p>
          <p class="chunk" data-nb-ref-number="31" data-nb-words="39" data-nb-chars="236"><span class="idea" data-nb-ref-number="30" id="idea30" data-nb-words="39" data-nb-chars="236">Náhle prošlehla mu&nbsp;mozkem spasná myšlenka! Že&nbsp;na&nbsp;ni&nbsp;nepřipadl hned! Vždyť se&nbsp;může dovolati pomoci onou šachtou, jíž se&nbsp;dolů svezl a&nbsp;která hořejším otvorem ústí zajisté buď někde v&nbsp;místnostech Vikárky samé nebo alespoň v&nbsp;těsné blízkosti.</span></p>
          <p class="chunk" data-nb-ref-number="32" data-nb-words="27" data-nb-chars="172"><span class="idea" data-nb-ref-number="31" id="idea31" data-nb-words="27" data-nb-chars="172">Rychle dotápal se&nbsp;tedy nazpět k&nbsp;dolejšímu ústí šachty a&nbsp;vzkřikl nahoru plnou silou svých zdravých plic: „Hej, pane Würfel! Paní Würflová! Lidičky, kde jste kdo! Pomóóóóóc!“</span></p>
          <p class="chunk" data-nb-ref-number="33" data-nb-words="31" data-nb-chars="212"><span class="idea" data-nb-ref-number="32" id="idea32" data-nb-words="31" data-nb-chars="212">Naslouchal, volal znova, ale odpovídal mu&nbsp;jen vlastní hlas, odrážející se&nbsp;dutou, příšernou ozvěnou ode stěn šachty, bůhvíjak vysoké. Přesto opakoval své marné pokusy až&nbsp;do&nbsp;ochraptění. Pak svěsil beznadějně hlavu.</span></p>
          <p class="chunk" data-nb-ref-number="34" data-nb-words="68" data-nb-chars="406"><span class="idea" data-nb-ref-number="33" id="idea33" data-nb-words="68" data-nb-chars="406">Co&nbsp;teď? Nezbude přece než vydati se&nbsp;znova na&nbsp;výzkumnou cestu do&nbsp;chodby. Pravda, archeologické to&nbsp;bádání vábilo jej pramálo. Jeho zápal pro starožitnosti byl rázem ochlazen až&nbsp;na&nbsp;bod mrazu. Ostatně soudím, že&nbsp;by&nbsp;ani prof. Sedláček nebyl valně nadšen, kdyby z&nbsp;útulné hostinské jizby pojednou samoten se&nbsp;octl v&nbsp;některé podzemní hradní chodbě, nevěda, kudy se&nbsp;z&nbsp;ní&nbsp;dostane a&nbsp;dostane-li se&nbsp;vůbec na&nbsp;světlo boží.</span></p>
          <p class="chunk" data-nb-ref-number="35" data-nb-words="70" data-nb-chars="423"><span class="idea" data-nb-ref-number="34" id="idea34" data-nb-words="70" data-nb-chars="423">Není-li možná dovolati se&nbsp;šachtou pomoci a&nbsp;je-li chodba na&nbsp;druhém konci zasypána – Děsné pomyšlení! Pak jsi tu&nbsp;za&nbsp;živa pohřben, nešťastný Broučku, a&nbsp;čeká tě&nbsp;bídná smrt hladem, stokrát bídnější než na&nbsp;měsíci, kde by&nbsp;tě&nbsp;alespoň citliví měsíčané byli oplakali; zde však žádná duše soucitná tě&nbsp;nepolituje, až&nbsp;si&nbsp;budeš hladem ohryzovati vlastní ruce, nikdo ti&nbsp;nezatlačí oči a&nbsp;snad nikdo nikdy nenajde ani tvé zpráchnivělé kosti!</span></p>
          <p class="chunk" data-nb-ref-number="36" data-nb-words="41" data-nb-chars="271"><span class="idea" data-nb-ref-number="35" id="idea35" data-nb-words="41" data-nb-chars="271">Tak žaloval v&nbsp;duchu náš hrdina, vnikaje opět do&nbsp;chodby. Hlavou narážel o&nbsp;vyčnívající nebo zpola vypadlé kameny nízkého stropu, nohy smekaly se&nbsp;na&nbsp;vlhké půdě nebo klopýtaly přes hromádky ssutého zdiva, ale zoufalý chodec, poháněn smrtelnou úzkostí, rychle postupoval dále.</span></p>
          <p class="chunk" data-nb-ref-number="37" data-nb-words="149" data-nb-chars="889"><span class="idea" data-nb-ref-number="36" id="idea36" data-nb-words="149" data-nb-chars="889">Po&nbsp;delší teprve chůzi odpočinul si&nbsp;na&nbsp;chvilku a&nbsp;znovu přemítal o&nbsp;své trapné situaci. Předtím zasvitla mu&nbsp;bludička nové naděje – že&nbsp;snad chodba vyjde do&nbsp;Jeleního příkopu; ale nyní šel již tak dlouho, že&nbsp;by&nbsp;dávno musel býti venku, kdyby chodba vedla tím směrem. Také v&nbsp;kamenné schody, po&nbsp;nichž tehda Würfel sestoupil, marno již bylo doufati; ostatně, vždyť Würfel pravil, že&nbsp;byly chodby u&nbsp;těch schodů zasypány, a&nbsp;schody samy jsou asi dávno zazděny pod základy nové lodi chrámové. Ale – což aby chodba skutečně vedla do&nbsp;některého z&nbsp;bývalých královských domů v&nbsp;městě, jak nedávno proti nadutému profesorovi dokazoval?! Z&nbsp;trvání bezděčné jízdy sráznou šachtou soudil, že&nbsp;mohla snadno dosahovati až&nbsp;pod niveau dna vltavského a&nbsp;že&nbsp;tudíž vodorovná chodba od&nbsp;ní&nbsp;vycházející mohla vésti pod řečištěm na&nbsp;Staré Město, kde snad ústí ve&nbsp;sklepě některého starého domu, v&nbsp;němž král Václav míval své sídlo…</span></p>
          <p class="chunk" data-nb-ref-number="38" data-nb-words="74" data-nb-chars="454"><span class="idea" data-nb-ref-number="37" id="idea37" data-nb-words="74" data-nb-chars="454">Chopil se&nbsp;toho nápadu jako tonoucí poslední trosky korábu a&nbsp;vydal se&nbsp;odhodlaně na&nbsp;další cestu. Z&nbsp;počátku rozškrtával opět sirku za&nbsp;sirkou, ale připomenul si&nbsp;včas, že&nbsp;by&nbsp;mohl takhle celou škatulku sirek vypotřebovati, než by&nbsp;došel polovice cesty. A&nbsp;kdyby chodba nekončila východem na&nbsp;povrch země, nýbrž ústila do&nbsp;labyrintu jiných chodeb nebo byla zasypána, co&nbsp;by&nbsp;si&nbsp;pak počal beze světla v&nbsp;těch egyptských tmách? Nechtěl ani domysliti tu&nbsp;hrůznou myšlenku.</span></p>
          <p class="chunk" data-nb-ref-number="39" data-nb-words="99" data-nb-chars="636"><span class="idea" data-nb-ref-number="38" id="idea38" data-nb-words="99" data-nb-chars="636">Rozhodl se&nbsp;tedy, že&nbsp;bude sirkami šetři ti&nbsp;co&nbsp;nejvíce možná a&nbsp;že&nbsp;jich použije jen v&nbsp;případu naléhavé potřeby. Obtíže cesty se&nbsp;tím arci ztrojnásobily. Musel s&nbsp;hlavou skloněnou opatrně hmatati po&nbsp;stěnách a&nbsp;šinouti nohu za&nbsp;nohou s&nbsp;největší opatrností; neboť shora obával se&nbsp;vysedlých kamenů a&nbsp;zdola jednak trosek, potměšilých studní a&nbsp;propastí, jednak hadů, ještěrů, bazilišků a&nbsp;jiného jedovatého plazu, který s&nbsp;oblibou pelest v&nbsp;takových tajných chodbách, jak dobře věděl z&nbsp;rytířských románů několikrát již citovaných. Ke&nbsp;všemu tomu obletoval jej krvavý stín jakéhos Bertrama z&nbsp;Uhusteinu a&nbsp;jiných nešťastníků, v&nbsp;podzemí zločinně utracených.</span></p>
          <p class="chunk" data-nb-ref-number="40" data-nb-words="60" data-nb-chars="416"><span class="idea" data-nb-ref-number="39" id="idea39" data-nb-words="60" data-nb-chars="416">Každý uzná, že&nbsp;bych mohl ještě dlouho kořistiti z&nbsp;neblahé situace pana Broučka a&nbsp;vyplniti několik napínavých kapitol dalším obšírným líčením příšerné podzemní pouti, pomocí všelijakých překážek a&nbsp;nebezpečí, padajících kamenů, zejících propastí, bojů s&nbsp;krysami, klopýtání přes kostry a&nbsp;podobných zajímavých věcí. Ale nejde mi&nbsp;o&nbsp;to, abych napínal čivy čtenářovy na&nbsp;skřipec, nýbrž hodlám střízlivě líčiti pouhou pravdu.</span></p>
          <p class="chunk" data-nb-ref-number="41" data-nb-words="72" data-nb-chars="422"><span class="idea" data-nb-ref-number="40" id="idea40" data-nb-words="72" data-nb-chars="422">Proto řeknu jen krátce, že&nbsp;pan Brouček dále tápal chodbou a&nbsp;že&nbsp;se&nbsp;mu&nbsp;zdálo, jako by&nbsp;ta&nbsp;křížová cesta trvala již celou věčnost. Však pojednou oživila se&nbsp;jeho naděje. Uslyšel nad sebou temný šum, jako proudění valných vod, a&nbsp;na&nbsp;rozpálené jeho čelo dopadly studené krůpěje s&nbsp;provlhlého stropu chodby. Jeho domněnka byla tím potvrzena: patrně dostal se&nbsp;již do&nbsp;té&nbsp;části chodby, která vede pod řečištěm vltavským na&nbsp;Staré Město!</span></p>
          <p class="chunk" data-nb-ref-number="42" data-nb-words="34" data-nb-chars="211"><span class="idea" data-nb-ref-number="41" id="idea41" data-nb-words="34" data-nb-chars="211">Obodřen, s&nbsp;novými silami pokračoval ve&nbsp;své trudné pouti a&nbsp;choval již toliko jedinou obavu: aby konečný otvor chodby nebyl někde hluboko pod zemí zasypán nebo neústil do&nbsp;nějaké zazděné krypty nebo ztracené stoky.</span></p>
          <p class="chunk" data-nb-ref-number="43" data-nb-words="46" data-nb-chars="300"><span class="idea" data-nb-ref-number="42" id="idea42" data-nb-words="46" data-nb-chars="300">Šumot nad jeho hlavou utichl; byl patrně již pod Starým Městem. S&nbsp;tlukoucím srdcem, v&nbsp;napjatém očekávání rychle postupoval dále. Tu&nbsp;náhle vrazil nohou na&nbsp;nějakou překážku; spěšně rozsvítil sirku, a&nbsp;kdož vylíčí radostné jeho pohnutí, když spatřil omšené kamenné schůdky, vedoucí z&nbsp;chodby kamsi nahoru!</span></p>
          <p class="chunk" data-nb-ref-number="44" data-nb-words="58" data-nb-chars="383"><span class="idea" data-nb-ref-number="43" id="idea43" data-nb-words="58" data-nb-chars="383">Nedočkavě vystupoval po&nbsp;nich do&nbsp;výše, svítě si&nbsp;na&nbsp;cestu sirkami. Schůdky byly točité a&nbsp;stoupání po&nbsp;nich tedy dosti nepohodlné. Posléze vystoupil do&nbsp;těsného, nízkého prostoru a&nbsp;spatřil před sebou červotočivá, pavučinami hustě opředená dvířka, pobitá ozdobnými, ale řezem valně již rozežranými pruty. V&nbsp;zámku rovněž zrezavělém trčel – ó&nbsp;štěstí! – rezavý veliký klíč přepodivného tvaru.</span></p>
          <p class="chunk" data-nb-ref-number="45" data-nb-words="124" data-nb-chars="728"><span class="idea" data-nb-ref-number="44" id="idea44" data-nb-words="124" data-nb-chars="728">Pan Brouček zkusil nejprve, jsou-li dveře otevřeny. Nebyly. Chtěl tedy otočiti klíč. Ale marně namáhal se, až&nbsp;mu&nbsp;krůpěje potu vyvstávaly na&nbsp;čele. Klíč byl jako srostlý se&nbsp;zámkem v&nbsp;jedinou rezavou hmotu. Konečně, když si&nbsp;ovinul šátkem ruku a&nbsp;napjal všechny síly, povolilo staré železo se&nbsp;strašným skřípotem. Tahal dvířka k&nbsp;sobě; avšak neotvírala se&nbsp;v&nbsp;tuto stranu. Zatlačil tedy na&nbsp;ně&nbsp;– dvířka se&nbsp;náhle otevřela a&nbsp;pan Brouček pykal za&nbsp;svou neopatrnost tím, že&nbsp;spadl do&nbsp;nějaké prohlubně, na&nbsp;štěstí s&nbsp;malé výšky, takže se&nbsp;jen trochu na&nbsp;kolenou narazil. Zdvihl se&nbsp;a&nbsp;posvítil si&nbsp;kolem. Co&nbsp;spatřil, bylo tak neočekávané, že&nbsp;mu&nbsp;překvapením sirka z&nbsp;ruky vpadla. Zakmitloť se&nbsp;před ním v&nbsp;míhavém světélku něco jako čarovný obraz z&nbsp;pohádky.</span></p>
          <p class="chunk" data-nb-ref-number="46" data-nb-words="134" data-nb-chars="959"><span class="idea" data-nb-ref-number="45" id="idea45" data-nb-words="134" data-nb-chars="959">Rozžehl opět – nebyl to&nbsp;přelud. Stál v&nbsp;malém, nízkém sklepení, ale prostor ten zářil všecek jako plná skříň nejvzácnějších klenotů. A&nbsp;byly to&nbsp;klenoty skutečně. Stěny byly veskrze posázeny jaspisy, křišťály, ametysty, chalcedony a&nbsp;jinými různobarvými polodrahokamy na&nbsp;zlaté půdě; vzácnější pak drahé kameny: démanty, rubíny, granáty, safíry, smaragdy a&nbsp;jiné blýskaly se&nbsp;na&nbsp;zlatých a&nbsp;stříbrných přilbách, krunýřích, rukojetích a&nbsp;pochvách mečů, štítech, pásech, čelenkách, sponách, prstenech, nádobách, mísách a&nbsp;pohárech, křížích a&nbsp;páteřích, na&nbsp;brokátových královských talárech a&nbsp;jiných oděvech z&nbsp;rozličné vzácné látky, krumplovaných perlami, kterážto nádhera byla kolem zčásti po&nbsp;stěnách rozvěšena, zčásti úhledně rozestavěna po&nbsp;krásně malovaných neb uměle vykládaných truhlách, zlatými nebo stříbrnými pruty a&nbsp;hřeby pobitých a&nbsp;patrně jiné ještě poklady obsahujících, dílem i&nbsp;na&nbsp;podlaze, kteráž sama se&nbsp;skládala z&nbsp;dlaždiček střídavě pozlacených a&nbsp;postříbřených.</span>
            &nbsp;</p>
          <p class="chunk" data-nb-ref-number="47" data-nb-words="91" data-nb-chars="597"><span class="idea" data-nb-ref-number="46" id="idea46" data-nb-words="91" data-nb-chars="597">Jen ke&nbsp;svatyni svatého Kříže na&nbsp;Karlštejně, v&nbsp;níž Otec vlasti do&nbsp;malého prostoru jako do&nbsp;čarovného ohniska shrnul vše, co&nbsp;měl v&nbsp;říši své nejdražšího, nejkrásnějšího a&nbsp;nejsvětějšího, mohl jsi přirovnati tuto oslňující místnost. Ale kdežto onde sám císař obuv zouval, chtěl-li vejíti k&nbsp;modlitbám do&nbsp;zářící svatyně, kde odpočívaly v&nbsp;nejsvětější ochraně drahocenné svátosti a&nbsp;klenoty zemské, byla tato kobka patrně jen schránou světských pokladů, a&nbsp;majetník přicházel sem asi jen, aby se&nbsp;pokochal pohledem na&nbsp;obraz báječné nádhery, kterou zde jako vybranou ukázku a&nbsp;výstavu svého bohatství soustředil.</span>
            &nbsp;</p>
          <p class="chunk" data-nb-ref-number="48" data-nb-words="65" data-nb-chars="431"><span class="idea" data-nb-ref-number="47" id="idea47" data-nb-words="65" data-nb-chars="431">Není divu, že&nbsp;byl pan Brouček objevením té&nbsp;úžasné skvostnosti nesmírně překvapen. V&nbsp;celé Praze nevěděl a&nbsp;neslyšel o&nbsp;žádné takové klenotnici, která přece cenou skvostů zde nahromaděných zajisté zastiňovala i&nbsp;pokladnici kapucínů v&nbsp;loretánském klášteře na&nbsp;Hradčanech. Hned mu&nbsp;napadlo, že&nbsp;ho&nbsp;snad podzemní chodba uvedla do&nbsp;tajné klenotnice krále Václava, která zůstala ukryta až&nbsp;do&nbsp;této chvíle, kdy ji&nbsp;Brouček zvláštní náhodou objevil.</span></p>
          <p class="chunk" data-nb-ref-number="49" data-nb-words="25" data-nb-chars="151"><span class="idea" data-nb-ref-number="48" id="idea48" data-nb-words="25" data-nb-chars="151">Z&nbsp;té&nbsp;myšlenky pojala ho&nbsp;téměř závrať. Je-li tomu tak, musí mu&nbsp;připadnouti nejméně část pokladu, a&nbsp;již desetina těch skvostů učiní ho&nbsp;boháčem nesmírným.</span></p>
          <p class="chunk" data-nb-ref-number="50" data-nb-words="29" data-nb-chars="198"><span class="idea" data-nb-ref-number="49" id="idea49" data-nb-words="29" data-nb-chars="198">Znovu rozškrtnul sirku, a&nbsp;povšimnuv si&nbsp;nyní též drahocenné zlaté lampy, visící na&nbsp;stříbrných řetízcích se&nbsp;stropu, zapálil její knot. Rozhořel se&nbsp;skutečně a&nbsp;dosti jasně osvětloval nevelikou prostoru.</span></p>
          <p class="chunk" data-nb-ref-number="51" data-nb-words="50" data-nb-chars="314"><span class="idea" data-nb-ref-number="50" id="idea50" data-nb-words="50" data-nb-chars="314">Pan Brouček mohl se&nbsp;nyní pohodlně kochati pohledem na&nbsp;skvoucí poklady. Dotýkal se&nbsp;jich, některé bral do&nbsp;ruky, odhadoval v&nbsp;duchu cenu toho bohatství, která rostla do&nbsp;výší závratných. Rázem zapomněl na&nbsp;všechny úzkosti a&nbsp;děsivé myšlenky, které ho&nbsp;ještě před chvilkou v&nbsp;podzemní chodbě skličovaly. Byl jako u&nbsp;vytržení.</span></p>
          <p class="chunk" data-nb-ref-number="52" data-nb-words="77" data-nb-chars="462"><span class="idea" data-nb-ref-number="51" id="idea51" data-nb-words="77" data-nb-chars="462">Při té&nbsp;prohlídce posunul i&nbsp;trochu dvířka dovnitř otevřená a&nbsp;tu&nbsp;byl překvapen znova. Shledal totiž, že&nbsp;vnitřní jejich strana představovala nějaký obraz ve&nbsp;skvostném rámu zlatém, který, když se&nbsp;dvířka zavřela, přilehl na&nbsp;stěnu tak, že&nbsp;nikdo nemohl v&nbsp;něm tušiti veřej. Tím méně, poněvadž nedosahoval až&nbsp;k&nbsp;podlaze, nýbrž byl jako každý jiný obraz umístěn ve&nbsp;výši, arci pro nízkost klenotnice jen asi ve&nbsp;výšce okna, následkem čehož také pan Brouček měl tak lehký pád.</span></p>
          <p class="chunk" data-nb-ref-number="53" data-nb-words="38" data-nb-chars="238"><span class="idea" data-nb-ref-number="52" id="idea52" data-nb-words="38" data-nb-chars="238">V&nbsp;okamžiku, když pan Brouček dvířka úplně zavřel, uchvátil ho&nbsp;divný pocit. Hlava mu&nbsp;zavířila, vědomí zastřelo se&nbsp;mlhou; bylo mu, jako by&nbsp;nějaká vichřice bleskurychlým, závratným letem jej unášela do&nbsp;dálky. Ale trvalo to&nbsp;právě jen okamžik.</span></p>
          <p class="chunk" data-nb-ref-number="54" data-nb-words="45" data-nb-chars="240"><span class="idea" data-nb-ref-number="53" id="idea53" data-nb-words="45" data-nb-chars="240">Záchvat zmizel a&nbsp;pan Brouček zabručel jen, sahaje si&nbsp;na&nbsp;hlavu: „Kýho ďábla! Zdálo se&nbsp;mi, jako bych omdlíval nebo dokonce – bůh uchovej! – jako by&nbsp;se&nbsp;o&nbsp;mne pokoušela mrtvice… Nebylo by&nbsp;divu po&nbsp;všem tom rozčilení! Ale díky bohu, není to&nbsp;nic.“</span></p>
          <p class="chunk" data-nb-ref-number="55" data-nb-words="147" data-nb-chars="932"><span class="idea" data-nb-ref-number="54" id="idea54" data-nb-words="147" data-nb-chars="932">Pohlédl znovu na&nbsp;obraz, který představoval nějakého krále s&nbsp;velikým psem u&nbsp;nohou, patrně krále Václava. Pan domácí shledal v&nbsp;tom zřejmé potvrzení své dřívější domněnky. Ale podivil se&nbsp;svěžesti té&nbsp;malby, jež vypadala skoro jako nová. Zvláštní věc! Tam na&nbsp;druhé straně dvířek všechno červy provrtáno a&nbsp;řezem rozežráno – zde však barvy tak čerstvé, jako by&nbsp;byl malíř teprve nedávno obraz dokončil. A&nbsp;také všechny předměty v&nbsp;klenotnici lesknou se&nbsp;jako nové; ani roucha dost málo porušená nebo vybledlá. Či&nbsp;by&nbsp;to&nbsp;přece nebyla klenotnice krále Václava, nýbrž nějakého nynějšího boháče, kterému třeba patří bývalý královský dům? Ale domněnka tato neobstála. Ač&nbsp;tu&nbsp;vypadalo všechno nové, měly přece ty&nbsp;klenoty, zbraně, šaty vesměs tvar, střih a&nbsp;ráz starodávný, jakého takové výrobky nyní nikde nemají; novověká klenotnice to&nbsp;tedy není. A&nbsp;sbírka starožitností? Tu&nbsp;by&nbsp;zase ty&nbsp;věci nemohly vypadati vesměs tak úplně neporušené, zejména roucha.</span></p>
          <p class="chunk" data-nb-ref-number="56" data-nb-words="25" data-nb-chars="193"><span class="idea" data-nb-ref-number="55" id="idea55" data-nb-words="25" data-nb-chars="193">Posléze vysvětlil si&nbsp;podivuhodnou zachovalost předmětů stálou uzavřeností a&nbsp;zvláštní povahou sklepení; slyšelť jednou, že&nbsp;v&nbsp;některých takových kobkách i&nbsp;mrtvoly po&nbsp;staletí zůstávají neporušeny.</span></p>
          <p class="chunk" data-nb-ref-number="57" data-nb-words="123" data-nb-chars="721"><span class="idea" data-nb-ref-number="56" id="idea56" data-nb-words="123" data-nb-chars="721">Snad se&nbsp;sklepení to&nbsp;neotevřelo od&nbsp;časů krále Václava, pomyslil si&nbsp;dále a&nbsp;při té&nbsp;myšlence ho&nbsp;lehce zamrazilo. Krále Václava znal ze&nbsp;své četby a&nbsp;z&nbsp;doslechu velmi dobře – ovšem nikoli historického krále Václava, ale toho lenivého, s&nbsp;ohromným černým psem vzápětí a&nbsp;s&nbsp;kmotrem katem po&nbsp;ruce. Představil si&nbsp;ho, jak sem asi naposled podzemní chodbou kráčel, aby se&nbsp;pokochal pohledem na&nbsp;tajný poklad, jak potom dvířky za&nbsp;obrazem skrytými vyšel a&nbsp;zvenčí v&nbsp;zámku otočil klíč, kterého se&nbsp;od&nbsp;té&nbsp;doby nedotkla žádná ruka lidská, až&nbsp;teprve po&nbsp;staletích ruka Broučkova. Bezděky ucouvl, pohlížeje úzkostlivě na&nbsp;obraz; zdáloť se&nbsp;mu&nbsp;na&nbsp;okamžik, jako by&nbsp;to&nbsp;sám živý příšerný král se&nbsp;svým strašným psem hrozivě stál v&nbsp;otvoru otevřených dveří.</span></p>
          <p class="chunk" data-nb-ref-number="58" data-nb-words="29" data-nb-chars="167"><span class="idea" data-nb-ref-number="57" id="idea57" data-nb-words="29" data-nb-chars="167">Ale nikoli! Dveře byly zavřeny a&nbsp;na&nbsp;nich pouhý obraz, který patrně byl zde umístěn proto, aby zakryl východ do&nbsp;tajné chodby vetřelci, který by&nbsp;se&nbsp;do&nbsp;klenotnice dostal.</span></p>
          <p class="chunk" data-nb-ref-number="59" data-nb-words="21" data-nb-chars="123"><span class="idea" data-nb-ref-number="58" id="idea58" data-nb-words="21" data-nb-chars="123">Tu&nbsp;se&nbsp;teprve rozhlédl pan Brouček po&nbsp;druhém východu z&nbsp;klenotnice. Bylť na&nbsp;to&nbsp;v&nbsp;úžasu nad objeveným pokladem úplně zapomněl.</span></p>
          <p class="chunk" data-nb-ref-number="60" data-nb-words="44" data-nb-chars="288"><span class="idea" data-nb-ref-number="59" id="idea59" data-nb-words="44" data-nb-chars="288">Snadno obhlédl nevelký prostor, ale nikde nespatřil dveří, ba&nbsp;ani jediného okénka. Tu&nbsp;padl však jeho pohled na&nbsp;obraz ve&nbsp;zlatém, drahokamy posázeném rámu, představující nějakou královnu a&nbsp;upevněný právě naproti obrazu krále ve&nbsp;stejné výši. Shodoval se&nbsp;i&nbsp;velikostí úplně se&nbsp;svým protějškem.</span></p>
          <p class="chunk" data-nb-ref-number="61" data-nb-words="33" data-nb-chars="183"><span class="idea" data-nb-ref-number="60" id="idea60" data-nb-words="33" data-nb-chars="183">Byly zde jen tyto dva obrazy a&nbsp;panu Broučkovi napadlo ihned, že&nbsp;asi také za&nbsp;tímto druhým ukryty jsou dveře. Zatahal silně za&nbsp;rám, pak tlačil jej zase navenek, ale obraz sebou nehýbal.</span></p>
          <p class="chunk" data-nb-ref-number="62" data-nb-words="91" data-nb-chars="543"><span class="idea" data-nb-ref-number="61" id="idea61" data-nb-words="91" data-nb-chars="543">Na&nbsp;chvíli zkrušilo pana Broučka strašné pomyšlení, že&nbsp;klenotnice nemá žádného jiného východu a&nbsp;že&nbsp;se&nbsp;nalézá třeba v&nbsp;nitru nějaké skály daleko od&nbsp;příbytků lidských, takže mu&nbsp;přece nezbude než zemříti hladem uprostřed všeho toho bohatství, což by&nbsp;nebylo o&nbsp;nic příjemnější nežli smrt v&nbsp;podzemní chodbě. Ale pojednou zpozoroval, že&nbsp;je&nbsp;rám na&nbsp;jednom místě trochu ohmatán. Přiložil tam ruku, hmatal, mačkal a&nbsp;vtom – ó&nbsp;radosti! – pohnula se&nbsp;jedna ozdoba, a&nbsp;když ještě silněji přitlačil, otočil se&nbsp;celý obraz nazad a&nbsp;ve&nbsp;stěně objevil se&nbsp;otvor východu.</span></p>
          <p class="chunk" data-nb-ref-number="63" data-nb-words="30" data-nb-chars="186"><span class="idea" data-nb-ref-number="62" id="idea62" data-nb-words="30" data-nb-chars="186">Pan Brouček vyhoupl se&nbsp;do&nbsp;něho a&nbsp;posvítil sirkou do&nbsp;prostoru za&nbsp;ním. Spatřil dlouhou chodbu s&nbsp;obrazy a&nbsp;okny, složenými z&nbsp;drobných, různobarvých tabulek. „Díky bohu!“ oddechl si&nbsp;zhluboka.</span></p>
          <p class="chunk" data-nb-ref-number="64" data-nb-words="37" data-nb-chars="217"><span class="idea" data-nb-ref-number="63" id="idea63" data-nb-words="37" data-nb-chars="217">Vrátil se&nbsp;však ještě do&nbsp;klenotnice. Nemohl se&nbsp;s&nbsp;ní&nbsp;jen tak rozloučiti. Nyní, když měl východ již pojištěný, pociťoval z&nbsp;nálezu teprve radost plnou a&nbsp;nezkalenou. Byla to&nbsp;královská odměna za&nbsp;všechno, co&nbsp;té&nbsp;noci vytrpěl.</span></p>
          <p class="chunk" data-nb-ref-number="65" data-nb-words="28" data-nb-chars="167"><span class="idea" data-nb-ref-number="64" id="idea64" data-nb-words="28" data-nb-chars="167">Ale přec odolal pokušení nacpat si&nbsp;hned kapsy hrstmi klenotů. Je-li to&nbsp;skutečně tajný poklad, však mu&nbsp;neuteče. Třeba jen dobře zapamatovat si&nbsp;místo, aby ho&nbsp;zase našel.</span></p>
          <p class="chunk" data-nb-ref-number="66" data-nb-words="58" data-nb-chars="381"><span class="idea" data-nb-ref-number="65" id="idea65" data-nb-words="58" data-nb-chars="381">Zhasiv lampu, vystoupil tedy z&nbsp;klenotnice na&nbsp;chodbu a&nbsp;posvítil si&nbsp;na&nbsp;zevnější stranu obrazové veřeje. Shledal, že&nbsp;představuje také obraz nějaké královny – bezpochyby jednu z&nbsp;obou manželek Václavových, snad tu, která byla ohromným psem královým na&nbsp;Karlštejně zardoušena. Když pan Brouček veřej zavřel a&nbsp;přimáčkl, vypadala i&nbsp;zvenčí jako pouhý obraz, jichž řadou byla chodba ozdobena.</span></p>
          <p class="chunk" data-nb-ref-number="67" data-nb-words="63" data-nb-chars="393"><span class="idea" data-nb-ref-number="66" id="idea66" data-nb-words="63" data-nb-chars="393">„Již to&nbsp;je&nbsp;docela jisté!“ zajásal v&nbsp;duchu pan domácí. „Toť tajná klenotnice krále Václava, umístěná v&nbsp;některém jeho pražském domě, k&nbsp;níž vedla tajná chodba z&nbsp;hradčanského zámku a&nbsp;jejíž druhý východ byl tak opatrně ukryt, že&nbsp;zůstala neznáma všem pozdějším majitelům domu. Tisíce lidí prošlo tisíckrát touto galerií a&nbsp;žádný neměl ani nejmenší potuchy, jaké bohatství se&nbsp;ukrývá za&nbsp;tímto obrazem.“</span></p>
          <p class="chunk" data-nb-ref-number="68" data-nb-words="40" data-nb-chars="238"><span class="idea" data-nb-ref-number="67" id="idea67" data-nb-words="40" data-nb-chars="238">Umínil si, že&nbsp;prozatím nechá drahocenné tajemství pro sebe a&nbsp;teprve uváží, má-li se&nbsp;nynějšímu majiteli domu svěřiti a&nbsp;s&nbsp;ním se&nbsp;rozděliti, či&nbsp;raději sám nějakým šikovným způsobem celý poklad si&nbsp;osvojiti, což by&nbsp;zajisté bylo zcela po&nbsp;právu.</span></p>
          <p class="chunk" data-nb-ref-number="69" data-nb-words="33" data-nb-chars="205"><span class="idea" data-nb-ref-number="68" id="idea68" data-nb-words="33" data-nb-chars="205">Přesvědčil se&nbsp;ještě zrakem i&nbsp;hmatem, že&nbsp;obraz opět pevně ke&nbsp;stěně přiléhá a&nbsp;tudíž podezření žádného vzbuditi nemůže, a&nbsp;tiše se&nbsp;ubíral chodbou, do&nbsp;níž drobnými tabulkami oken padalo trochu měsíčního světla.</span></p>
          <p class="chunk" data-nb-ref-number="70" data-nb-words="116" data-nb-chars="731"><span class="idea" data-nb-ref-number="69" id="idea69" data-nb-words="116" data-nb-chars="731">Kráčel sice opatrně, ale nelámal si&nbsp;hlavu myšlenkami, co&nbsp;by&nbsp;se&nbsp;stalo, kdyby ho&nbsp;tu&nbsp;někdo v&nbsp;cizím domě po&nbsp;půlnoci přistihl, ani jak se&nbsp;odtud dostane na&nbsp;ulici. Všecka jeho mysl byla zaujata a&nbsp;radostně opojena nalezeným pokladem. V&nbsp;závratném reji míhaly se&nbsp;jeho duchem paláce, letohrádky, pyšné ekypáže, premovaní sluhové, tabule nejvzácnějších pochoutek, svůdné krasavice a&nbsp;jiné podobné zjevy, které by&nbsp;se&nbsp;asi také čtenáři za&nbsp;takové příležitosti chumelily hlavou; ke&nbsp;cti svého hrdiny musím však dodati, že&nbsp;si&nbsp;také vzpomněl na&nbsp;svou hospodyni, kterou dá&nbsp;se&nbsp;skrovnou pensí na&nbsp;odpočinek, na&nbsp;všechny své známé, kterým vystrojí zadarmo na&nbsp;Vikárce velkolepé vepřové hody, ba&nbsp;i&nbsp;na&nbsp;Ústřední matici, které věnuje velkodušný dar dvaceti zlatých.</span></p>
          <p class="chunk" data-nb-ref-number="71" data-nb-words="43" data-nb-chars="255"><span class="idea" data-nb-ref-number="70" id="idea70" data-nb-words="43" data-nb-chars="255">Zatím došel k&nbsp;nějakým schodům a&nbsp;sestoupil po&nbsp;nich do&nbsp;těsné, dlouhé chodbičky, na&nbsp;jejímž konci nalezl železná vrátka. Byl mile překvapen, když shledal, že&nbsp;nejsou zamčena, a&nbsp;když, vykročiv z&nbsp;nich, spatřil nad sebou černé štíty domů a&nbsp;za&nbsp;nimi hvězdnaté nebe.</span></p>
          <p class="chunk" data-nb-ref-number="72" data-nb-words="20" data-nb-chars="128"><span class="idea" data-nb-ref-number="71" id="idea71" data-nb-words="20" data-nb-chars="128">„Mají tu&nbsp;krásný pořádek!“ zabručel, ale v&nbsp;duchu blahořečil neznámému domovníkovi, že&nbsp;se&nbsp;jeho nedbalostí dostal tak hravě z&nbsp;domu.</span></p>
          <p class="chunk" data-nb-ref-number="73" data-nb-words="9" data-nb-chars="47"><span class="idea" data-nb-ref-number="72" id="idea72" data-nb-words="9" data-nb-chars="47">Byl tedy opět pod boží oblohou, na&nbsp;volné ulici!</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./section0005.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>